<s> اور کیا رہ گیا ہے ہونے کو  <m> ایک آنسو نہیں ہے رونے کو  <e>
<s> خواب اچھے رہیں گے ان دیکھے  <m> خاک اچھی رہے گی سونے کو  <e>
<s> تو کہیں بیٹھ اور حکم چلا  <m> ہم جو ہیں تیرا بوجھ ڈھونے کو  <e>
<s> چشم نم چار اشک اور ادھر  <m> داغ اک رہ گیا ہے دھونے کو  <e>
<s> بیٹھنے کو جگہ نہیں ملتی  <m> کیا کریں اوڑھنے بچھونے کو  <e>
<s> یہ مہ و سال چند باقی ہیں  <m> اور کچھ بھی نہیں ہے کھونے کو  <e>
<s> نارسائی کا رنج لائے ہیں  <m> تیرے دل میں کہیں سمونے کو  <e>
<s> آج کی رات جاگ لو یارو  <m> وقت پھر حشر تک ہے سونے کو  <e>
<s> یاد بھی تیری مٹ گئی دل سے  <m> اور کیا رہ گیا ہے ہونے کو  <e>
<s> تجھ سے وابستگی رہے گی ابھی  <m> دل کو یہ بیکلی رہے گی ابھی  <e>
<s> سر کو دیوار ہی نہیں ملتی  <m> سو یہ دیوانگی رہے گی ابھی  <e>
<s> کوئی دن فرصت تمنا ہے  <m> کوئی دن سر خوشی رہے گی ابھی  <e>
<s> کاسۂ عمر بھر چکا پھر بھی  <m> کہیں کوئی کمی رہے گی ابھی  <e>
<s> شب وہی ہے جمال خواب وہی  <m> آنکھ اپنی لگی رہے گی ابھی  <e>
<s> جس قیامت کی آمد آمد ہے  <m> وہ قیامت ٹلی رہے گی ابھی  <e>
<s> ہم یقیناً یہاں نہیں ہوں گے  <m> غالباً زندگی رہے گی ابھی  <e>
<s> کچھ ابھی رنج آرزو ہے ہمیں  <m> آنکھ میں کچھ نمی رہے گی ابھی  <e>
<s> تو ابھی مبتلائے دنیا نہیں  <m> تجھ میں یہ سادگی رہے گی ابھی  <e>
<s> لا تعلق ہوں اس تعلق سے  <m> اور یہ دوستی رہے گی ابھی  <e>
<s> جی اچٹتا نہیں ہے لگتا نہیں  <m> سو یہ بیگانگی رہے گی ابھی  <e>
<s> کہیں کوئی چراغ جلتا ہے  <m> کچھ نہ کچھ روشنی رہے گی ابھی <e>
<s> دل میں کیا تھا جو کھو گیا ہے کہیں  <m> میرا نقصان ہو گیا ہے کہیں  <e>
<s> وہ تری کھوج میں رہا اور پھر  <m> غالباً تجھ کو رو گیا ہے کہیں  <e>
<s> رنگ وہ لے گیا مگر مجھ میں  <m> اپنی خوشبو سمو گیا ہے کہیں  <e>
<s> تیری آواز بھی نہیں سنتا  <m> کیا مرا بخت سو گیا ہے کہیں  <e>
<s> ہم رہ صد ملال ہے وہ کبھی  <m> اور ہر رنج دھو گیا ہے کہیں  <e>
<s> یوں تہی دست و دل گرفتہ نہ تھا  <m> کچھ نہ کچھ مجھ کو ہو گیا ہے کہیں  <e>
<s> یہ یقیں یہ گماں ہی ممکن ہے  <m> تجھ سے ملنا یہاں ہی ممکن ہے  <e>
<s> خواب اک ممکن و میسر کا  <m> گرچہ اس کا بیاں ہی ممکن ہے  <e>
<s> بے حد و بے حساب شوق میں بھی  <m> قصد کوئے بتاں ہی ممکن ہے  <e>
<s> تنگنائے جہان ظاہر میں  <m> یہ زمیں یہ زماں ہی ممکن ہے  <e>
<s> حد سے حد اس رہ ہزیمت میں  <m> پرسش رہرواں ہی ممکن ہے  <e>
<s> آتش دل پہ ڈالنے کے لیے  <m> ریگ راہ رواں ہی ممکن ہے  <e>
<s> سرحد ممکنات سے آگے  <m> سر پہ اک آسماں ہی ممکن ہے  <e>
<s> آن بیٹھے کہ جی لگانے کو  <m> صحبت دوستاں ہی ممکن ہے  <e>
<s> عرصۂ زندگی میں تیری مری  <m> صرف اک داستاں ہی ممکن ہے  <e>
<s> کیا تماشا ہے یاں اٹھانے کو  <m> ایک بار گراں ہی ممکن ہے  <e>
<s> گو مرے دل کے زخم ذاتی ہیں  <m> ان کی ٹیسیں تو کائناتی ہیں  <e>
<s> آدمی شش جہات کا دولہا  <m> وقت کی گردشیں براتی ہیں  <e>
<s> فیصلے کر رہے ہیں عرش نشیں  <m> آفتیں آدمی پہ آتی ہیں  <e>
<s> کلیاں کس دور کے تصور میں  <m> خون ہوتے ہی مسکراتی ہیں  <e>
<s> تیرے وعدے ہوں جن کے شامل حال  <m> وہ امنگیں کہاں سماتی ہیں  <e>
<s> کس کو دیکھا ہے یہ ہوا کیا ہے  <m> دل دھڑکتا ہے ماجرا کیا ہے  <e>
<s> اک محبت تھی مٹ چکی یا رب  <m> تیری دنیا میں اب دھرا کیا ہے  <e>
<s> دل میں لیتا ہے چٹکیاں کوئی  <m> ہائے اس درد کی دوا کیا ہے  <e>
<s> حوریں نیکوں میں بٹ چکی ہوں گی  <m> باغ رضواں میں اب رکھا کیا ہے  <e>
<s> اس کے عہد شباب میں جینا  <m> جینے والو تمہیں ہوا کیا ہے  <e>
<s> اب دوا کیسی ہے دعا کا وقت  <m> تیرے بیمار میں رہا کیا ہے  <e>
<s> وعدہ اس ماہرو کے آنے کا  <m> یہ نصیبہ سیاہ خانے کا  <e>
<s> کہہ رہی ہے نگاہ دز دیدہ  <m> رخ بدلنے کو ہے زمانے کا  <e>
<s> ذرے ذرے میں بے حجاب ہیں وہ  <m> جن کو دعوی ہے منہ چھپانے کا  <e>
<s> حاصل عمر ہے شباب مگر  <m> اک یہی وقت ہے گنوانے کا  <e>
<s> چاندنی خامشی اور آخر شب  <m> آ کہ ہے وقت دل لگانے کا  <e>
<s> ہے قیامت ترے شباب کا رنگ  <m> رنگ بدلے گا پھر زمانے کا  <e>
<s> تیری آنکھوں کی ہو نہ ہو تقصیر  <m> نام رسوا شراب خانے کا  <e>
<s> رہ گئے بن کے ہم سراپا غم  <m> یہ نتیجہ ہے دل لگانے کا  <e>
<s> جس کا ہر لفظ ہے سراپا غم  <m> میں ہوں عنوان اس فسانے کا  <e>
<s> اس کی بدلی ہوئی نظر توبہ  <m> یوں بدلتا ہے رخ زمانے کا  <e>
<s> دیکھتے ہیں ہمیں وہ چھپ چھپ کر  <m> پردہ رہ جائے منہ چھپانے کا  <e>
<s> دشت در دشت عکس در ہے یہاں  <m> تم بھی آؤ کہ میرا گھر ہے یہاں  <e>
<s> پھیلتی جا رہی ہے سرخ لکیر  <m> جیسے کوئی لہو میں تر ہے یہاں  <e>
<s> دھوپ سے بچ کے جائیں اور کہاں  <m> اپنی ذات اک گھنا شجر ہے یہاں  <e>
<s> وہی مٹی ہے سب کے چہروں پر  <m> آئنہ سب سے با خبر ہے یہاں  <e>
<s> شاخ در شاخ ایک سایہ ہے  <m> چاند جو ہے پس شجر ہے یہاں  <e>
<s> ڈوب کر جس میں اپنی تھاہ ملی  <m> لمحہ لمحہ وہی بھنور ہے یہاں  <e>
<s> پتھروں میں ہزار چہرے ہیں  <m> ہاں مگر کوئی تیشہ گر ہے یہاں  <e>
<s> کچھ مجھے بھی یہاں قرار نہیں  <m> کچھ ترا غم بھی در بہ در ہے یہاں  <e>
<s> وہ جو دیوار آشنائی تھی  <m> اپنی ہی ذات کی اکائی تھی  <e>
<s> میں سر دشت جاں تھا آوارہ  <m> اور گھر میں بہار آئی تھی  <e>
<s> میلے کپڑوں کا اپنا رنگ بھی تھا  <m> پھر بھی قسمت میں جگ ہنسائی تھی  <e>
<s> اب تو آنکھوں میں اپنا چہرہ ہے  <m> کبھی شیشے سے آشنائی تھی  <e>
<s> اپنی ہی ذات میں تھا میں محفوظ  <m> اور پھر خود ہی سے لڑائی تھی  <e>
<s> اپنی آواز سے بھی ڈرتا تھا  <m> ہائے کیا چیز آشنائی تھی  <e>
<s> حسن کو بے حجاب ہونا تھا  <m> شوق کو کامیاب ہونا تھا  <e>
<s> ہجر میں کیف اضطراب نہ پوچھ  <m> خون دل بھی شراب ہونا تھا  <e>
<s> تیرے جلووں میں گھر گیا آخر  <m> ذرے کو آفتاب ہونا تھا  <e>
<s> کچھ تمہاری نگاہ کافر تھی  <m> کچھ مجھے بھی خراب ہونا تھا  <e>
<s> خامشی کا تو نام ہوتا ہے  <m> ورنہ یوں بھی کلام ہوتا ہے  <e>
<s> عشق کو پوچھتا نہیں کوئی  <m> حسن کا احترام ہوتا ہے  <e>
<s> آنکھ سے آنکھ جب نہیں ملتی  <m> دل سے دل ہم کلام ہوتا ہے  <e>
<s> حسن کو شرمسار کرنا ہی  <m> عشق کا انتقام ہوتا ہے  <e>
<s> آسماں تک جو نالہ پہنچا ہے  <m> دل کی گہرائیوں سے نکلا ہے  <e>
<s> میری نظروں میں حشر بھی کیا ہے  <m> میں نے ان کا جلال دیکھا ہے  <e>
<s> جلوۂ طور خواب موسیٰ ہے  <m> کس نے دیکھا ہے کس کو دیکھا ہے  <e>
<s> ہائے انجام اس سفینے کا  <m> ناخدا نے جسے ڈبویا ہے  <e>
<s> آہ کیا دل میں اب لہو بھی نہیں  <m> آج اشکوں کا رنگ پھیکا ہے  <e>
<s> جب بھی آنکھیں ملیں ان آنکھوں سے  <m> دل نے دل کا مزاج پوچھا ہے  <e>
<s> وہ جوانی کہ تھی حریف طرب  <m> آج برباد جام و صہبا ہے  <e>
<s> کون اٹھ کر چلا مقابل سے  <m> جس طرف دیکھیے اندھیرا ہے  <e>
<s> پھر مری آنکھ ہو گئی نمناک  <m> پھر کسی نے مزاج پوچھا ہے  <e>
<s> عاشقی جاں فزا بھی ہوتی ہے  <m> اور صبر آزما بھی ہوتی ہے  <e>
<s> روح ہوتی ہے کیف پرور بھی  <m> اور درد آشنا بھی ہوتی ہے  <e>
<s> حسن کو کر نہ دے یہ شرمندہ  <m> عشق سے یہ خطا بھی ہوتی ہے  <e>
<s> بن گئی رسم بادہ خواری بھی  <m> یہ نماز اب قضا بھی ہوتی ہے  <e>
<s> جس کو کہتے ہیں نالۂ برہم  <m> ساز میں وہ صدا بھی ہوتی ہے  <e>
<s> حسن پھر فتنہ گر ہے کیا کہئے  <m> دل کی جانب نظر ہے کیا کہئے  <e>
<s> پھر وہی رہ گزر ہے کیا کہئے  <m> زندگی راہ پر ہے کیا کہئے  <e>
<s> حسن خود پردہ ور ہے کیا کہئے  <m> یہ ہماری نظر ہے کیا کہئے  <e>
<s> آہ تو بے اثر تھی برسوں سے  <m> نغمہ بھی بے اثر ہے کیا کہئے  <e>
<s> حسن ہے اب نہ حسن کے جلوے  <m> اب نظر ہی نظر ہے کیا کہئے  <e>
<s> عیش سے بے نیاز ہیں ہم لوگ  <m> بے خود سوز و ساز ہیں ہم لوگ  <e>
<s> جس طرح چاہے چھیڑ دے ہم کو  <m> تیرے ہاتھوں میں ساز ہیں ہم لوگ  <e>
<s> بے سبب التفات کیا معنی  <m> کچھ تو اے چشم ناز ہیں ہم لوگ  <e>
<s> محفل سوز و ساز ہے دنیا  <m> حاصل سوز و ساز ہیں ہم لوگ  <e>
<s> کوئی اس راز سے نہیں واقف  <m> کیوں سراپا نیاز ہیں ہم لوگ  <e>
<s> ہم کو رسوا نہ کر زمانے میں  <m> بسکہ تیرا ہی راز ہیں ہم لوگ  <e>
<s> حق وفا کے جو ہم جتانے لگے  <m> آپ کچھ کہہ کے مسکرانے لگے  <e>
<s> تھا یہاں دل میں طعن وصل عدو  <m> عذر ان کی زباں پہ آنے لگے  <e>
<s> ہم کو جینا پڑے گا فرقت میں  <m> وہ اگر ہمت آزمانے لگے  <e>
<s> ڈر ہے میری زباں نہ کھل جائے  <m> اب وہ باتیں بہت بنانے لگے  <e>
<s> جان بچتی نظر نہیں آتی  <m> غیر الفت بہت جتانے لگے  <e>
<s> تم کو کرنا پڑے گا عذر جفا  <m> ہم اگر درد دل سنانے لگے  <e>
<s> سخت مشکل ہے شیوۂ تسلیم  <m> ہم بھی آخر کو جی چرانے لگے  <e>
<s> جی میں ہے لوں رضائے پیر مغاں  <m> قافلے پھر حرم کو جانے لگے  <e>
<s> سر باطن کو فاش کر یا رب  <m> اہل ظاہر بہت ستانے لگے  <e>
<s> اب وہ اگلا سا التفات نہیں  <m> جس پہ بھولے تھے ہم وہ بات نہیں  <e>
<s> مجھ کو تم سے اعتماد وفا  <m> تم کو مجھ سے پر التفات نہیں  <e>
<s> رنج کیا کیا ہیں ایک جان کے ساتھ  <m> زندگی موت ہے حیات نہیں  <e>
<s> یوں ہی گزرے تو سہل ہے لیکن  <m> فرصت غم کو بھی ثبات نہیں  <e>
<s> کوئی دل سوز ہو تو کیجے بیاں  <m> سرسری دل کی واردات نہیں  <e>
<s> ذرہ ذرہ ہے مظہر خورشید  <m> جاگ اے آنکھ دن ہے رات نہیں  <e>
<s> دھوم تھی اپنی پارسائی کی  <m> کی بھی اور کس سے آشنائی کی  <e>
<s> کیوں بڑھاتے ہو اختلاط بہت  <m> ہم کو طاقت نہیں جدائی کی  <e>
<s> منہ کہاں تک چھپاؤ گے ہم سے  <m> تم کو عادت ہے خود نمائی کی  <e>
<s> لاگ میں ہیں لگاؤ کی باتیں  <m> صلح میں چھیڑ ہے لڑائی کی  <e>
<s> ملتے غیروں سے ہو ملو لیکن  <m> ہم سے باتیں کرو صفائی کی  <e>
<s> دل رہا پائے بند الفت دام  <m> تھی عبث آرزو رہائی کی  <e>
<s> دل بھی پہلو میں ہو تو یاں کس سے  <m> رکھئے امید دل ربائی کی  <e>
<s> شہر و دریا سے باغ و صحرا سے  <m> بو نہیں آتی آشنائی کی  <e>
<s> نہ ملا کوئی غارت ایماں  <m> رہ گئی شرم پارسائی کی  <e>
<s> بخت ہم داستانی شیدا  <m> تو نے آخر کو نارسائی کی  <e>
<s> صحبت گاہ گاہی رشکی  <m> تو نے بھی ہم سے بے وفائی کی  <e>
<s> موت کی طرح جس سے ڈرتے تھے  <m> ساعت آ پہنچی اس جدائی کی  <e>
<s> بات کچھ ہم سے بن نہ آئی آج  <m> ول کر ہم نے منہ کی کھائی آج  <e>
<s> چپ پر اپنی بھرم تھے کیا کیا کچھ  <m> بات بگڑی بنی بنائی آج  <e>
<s> شکوہ کرنے کی خو نہ تھی اپنی  <m> پر طبیعت ہی کچھ بھر آئی آج  <e>
<s> بزم ساقی نے دی الٹ ساری  <m> خوب بھر بھر کے خم لنڈھائی آج  <e>
<s> معصیت پر ہے دیر سے یا رب  <m> نفس اور شرع میں لڑائی آج  <e>
<s> غالب آتا ہے نفس دوں یا شرع  <m> دیکھنی ہے تری خدائی آج  <e>
<s> چور ہے دل میں کچھ نہ کچھ یارو  <m> نیند پھر رات بھر نہ آئی آج  <e>
<s> ہے یہ تکیہ تری عطاؤں پر  <m> وہی اصرار ہے خطاؤں پر  <e>
<s> رہیں نا آشنا زمانہ سے  <m> حق ہے تیرا یہ آشناؤں پر  <e>
<s> رہروو با خبر رہو کہ گماں  <m> رہزنی کا ہے رہنماؤں پر  <e>
<s> ہے وہ دیر آشنا تو عیب ہے کیا  <m> مرتے ہیں ہم انہیں اداؤں پر  <e>
<s> اس کے کوچہ میں ہیں وہ بے پر و بال  <m> اڑتے پھرتے ہیں جو ہواؤں پر  <e>
<s> شہسواروں پہ بند ہے جو راہ  <m> وقف ہے یاں برہنہ پاؤں پر  <e>
<s> نہیں منعم کو اس کی بوند نصیب  <m> مینہ برستا ہے جو گداؤں پر  <e>
<s> نہیں محدود بخششیں تیری  <m> زاہدوں پر نہ پارساؤں پر  <e>
<s> کر کے بیمار دی دوا تو نے  <m> جان سے پہلے دل لیا تو نے  <e>
<s> رہرو تشنہ لب نہ گھبرانا  <m> اب لیا چشمۂ بقا تو نے  <e>
<s> شیخ جب دل ہی دیر میں نہ لگا  <m> آ کے مسجد سے کیا لیا تو نے  <e>
<s> دور ہو اے دل مآل اندیش  <m> کھو دیا عمر کا مزا تو نے  <e>
<s> ایک بیگانہ وار کر کے نگاہ  <m> کیا کیا چشم آشنا تو نے  <e>
<s> دل و دیں کھو کے آئے تھے سوئے دیر  <m> یاں بھی سب کچھ دیا خدا تو نے  <e>
<s> دل کو درد آشنا کیا تو نے  <m> درد دل کو دوا کیا تو نے  <e>
<s> طبع انساں کو دی سرشت وفا  <m> خاک کو کیمیا کیا تو نے  <e>
<s> وصل جاناں محال ٹھہرایا  <m> قتل عاشق روا کیا تو نے  <e>
<s> تھا نہ جز غم بساط عاشق میں  <m> غم کو راحت فزا کیا تو نے  <e>
<s> جان تھی اک وبال فرقت میں  <m> شوق کو جاں گزا کیا تو نے  <e>
<s> تھی محبت میں ننگ منت غیر  <m> جذب دل کو رسا کیا تو نے  <e>
<s> راہ زاہد کو جب کہیں نہ ملی  <m> در مے خانہ وا کیا تو نے  <e>
<s> قطع ہونے ہی جب لگا پیوند  <m> غیر کو آشنا کیا تو نے  <e>
<s> تھی جہاں کارواں کو دینی راہ  <m> عشق کو رہنما کیا تو نے  <e>
<s> ناؤ بھر کر جہاں ڈبونی تھی  <m> عقل کو ناخدا کیا تو نے  <e>
<s> بڑھ گئی جب پدر کو مہر پسر  <m> اس کو اس سے جدا کیا تو نے  <e>
<s> جب ہوا ملک و مال رہزن ہوش  <m> بادشہ کو گدا کیا تو نے  <e>
<s> جب ملی کام جاں کو لذت درد  <m> درد کو بے دوا کیا تو نے  <e>
<s> جب دیا راہرو کو ذوق طلب  <m> سعی کو نارسا کیا تو نے  <e>
<s> پردۂ چشم تھے حجاب بہت  <m> حسن کو خود نما کیا تو نے  <e>
<s> عشق کو تاب انتظار نہ تھی  <m> غرفہ اک دل میں وا کیا تو نے  <e>
<s> حرم آباد اور دیر خراب  <m> جو کیا سب بجا کیا تو نے  <e>
<s> سخت افسردہ طبع تھی احباب  <m> ہم کو جادو نوا کیا تو نے  <e>
<s> پھر جو دیکھا تو کچھ نہ تھا یا رب  <m> کون پوچھے کہ کیا کیا تو نے  <e>
<s> زندگی درد بھی دوا بھی تھی  <m> ہم سفر بھی گریز پا بھی تھی  <e>
<s> کچھ تو تھے دوست بھی وفا دشمن  <m> کچھ مری آنکھ میں حیا بھی تھی  <e>
<s> دن کا اپنا بھی شور تھا لیکن  <m> شب کی آواز بے صدا بھی تھی  <e>
<s> عشق نے ہم کو غیب دان کیا  <m> یہی تحفہ یہی سزا بھی تھی  <e>
<s> گرد باد وفا سے پہلے تک  <m> سر پہ خیمہ بھی تھا ردا بھی تھی  <e>
<s> ماں کی آنکھیں چراغ تھیں جس میں  <m> میرے ہمراہ وہ دعا بھی تھی  <e>
<s> کچھ تو تھی رہ گزر میں شمع طلب  <m> اور کچھ تیز وہ ہوا بھی تھی  <e>
<s> سائے ڈھلنے چراغ جلنے لگے  <m> لوگ اپنے گھروں کو چلنے لگے  <e>
<s> اتنی پر پیچ ہے بھنور کی گرہ  <m> جیسے نفرت دلوں میں پلنے لگے  <e>
<s> دور ہونے لگی جرس کی صدا  <m> کارواں راستے بدلنے لگے  <e>
<s> اس کے لہجے میں برف تھی لیکن  <m> چھو کے دیکھا تو ہاتھ جلنے لگے  <e>
<s> اس کے بند قبا کے جادو سے  <m> سانپ سے انگلیوں میں چلنے لگے  <e>
<s> راہ گم کردہ طائروں کی طرح  <m> پھر ستارے سفر پہ چلنے لگے  <e>
<s> پھر نگاہوں میں دھول اڑتی ہے  <m> عکس پھر آئنے بدلنے لگے  <e>
<s> تو نہیں تیرا استعارا نہیں  <m> آسماں پر کوئی ستارا نہیں  <e>
<s> وہ مرے سامنے سے گزرا تھا  <m> پھر بھی میں چپ رہا پکارا نہیں  <e>
<s> وہ نہیں ملتا ایک بار ہمیں  <m> اور یہ زندگی دوبارا نہیں  <e>
<s> ہر سمندر کا ایک ساحل ہے  <m> ہجر کی رات کا کنارا نہیں  <e>
<s> ہو سکے تو نگاہ کر لینا  <m> تم پہ کچھ زور تو ہمارا نہیں  <e>
<s> کب سے ہم لوگ اس بھنور میں ہیں  <m> اپنے گھر میں ہیں یا سفر میں ہیں  <e>
<s> یوں تو اڑنے کو آسماں ہیں بہت  <m> ہم ہی آشوب بال و پر میں ہیں  <e>
<s> زندگی کے تمام تر رستے  <m> موت ہی کے عظیم ڈر میں ہیں  <e>
<s> اتنے خدشے نہیں ہیں رستوں میں  <m> جس قدر خواہش سفر میں ہیں  <e>
<s> سیپ اور جوہری کے سب رشتے  <m> شعر اور شعر کے ہنر میں ہیں  <e>
<s> سایۂ راحت شجر سے نکل  <m> کچھ اڑانیں جو بال و پر میں ہیں  <e>
<s> دشت دل میں سراب تازہ ہیں  <m> بجھ چکی آنکھ خواب تازہ ہیں  <e>
<s> داستان شکست دل ہے وہی  <m> ایک دو چار باب تازہ ہیں  <e>
<s> کوئی موسم ہو دل گلستاں میں  <m> آرزو کے گلاب تازہ ہیں  <e>
<s> دوستی کی زباں ہوئی متروک  <m> نفرتوں کے نصاب تازہ ہیں  <e>
<s> آگہی کے ہماری آنکھوں پر  <m> جس قدر ہیں عذاب تازہ ہیں  <e>
<s> زخم در زخم دل کے کھاتے میں  <m> دوستوں کے حساب تازہ ہیں  <e>
<s> دشت بے آب کی طرح گزری  <m> زندگی خواب کی طرح گزری  <e>
<s> چشم پر آب سے تری خواہش  <m> رقص مہتاب کی طرح گزری  <e>
<s> ایک صورت کو ڈھونڈتے ہر شب  <m> چشم بے خواب کی طرح گزری  <e>
<s> ہجر کی انجمن سے ہر ساعت  <m> اشک بے تاب کی طرح گزری  <e>
<s> داستاں میری اس کہانی کے  <m> ان پڑھے باب کی طرح گزری  <e>
<s> کھیل اس نے دکھا کے جادو کے  <m> میری سوچوں کے قافلے لوٹے  <e>
<s> یا تو دھڑکن ہی بند ہو جائے  <m> یا یہ خاموشیٔ فضا ٹوٹے  <e>
<s> تم جہاں بھی ہو میرے دل میں ہو  <m> تم مرے پاس تھے تو ہر سو تھے  <e>
<s> نغمۂ گل کی باس آتی ہے  <m> تار کس نے ہلائے خوشبو کے  <e>
<s> اس کو لائیں تو ایک بات بھی ہے  <m> ورنہ سب دوست آشنا جھوٹے  <e>
<s> دل جو سینے میں زار سا ہے کچھ  <m> غم سے بے اختیار سا ہے کچھ  <e>
<s> رخت ہستی بدن پہ ٹھیک نہیں  <m> جامۂ مستعار سا ہے کچھ  <e>
<s> چشم نرگس کہاں وہ چشم کہاں  <m> نشہ کیسا خمار سا ہے کچھ  <e>
<s> نخل امید میں نہ پھول نہ پھل  <m> شجر بے بہار سا ہے کچھ  <e>
<s> ساقیا ہجر میں یہ ابر نہیں  <m> آسماں پر غبار سا ہے کچھ  <e>
<s> کل تو آفت تھی دل کی بیتابی  <m> آج بھی بے قرار سا ہے کچھ  <e>
<s> مردہ ہے دل تو گور ہے سینہ  <m> داغ شمع مزار سا ہے کچھ  <e>
<s> اس کو دنیا کی اس کو خلد کی حرص  <m> رند ہے کچھ نہ پارسا ہے کچھ  <e>
<s> کیسی صحبت ہے کیسی تنہائی  <m> ہم ہیں اک دوسرے کی تنہائی  <e>
<s> پہلا دن ہے زمیں پہ آدم کا  <m> پہلی ہجرت ہے پہلی تنہائی  <e>
<s> آدھے بستر پہ آ بڑھو تم بھی  <m> بانٹ لیں آدھی آدھی تنہائی  <e>
<s> گفتگو نے تھکا دیا ہے بہت  <m> آ مری دوست میری تنہائی  <e>
<s> جب خدا بھی نہیں تھا ساتھ مرے  <m> مجھ پہ بیتی ہے ایسی تنہائی  <e>
<s> میں نے سمجھی زباں خموشی کی  <m> ایسی مجلس سے اچھی تنہائی  <e>
<s> تو بھی کر غور اس کہانی پر  <m> جو لکھی جا رہی ہے پانی پر  <e>
<s> یہ زمیں زر اگائے گی اک دن  <m> رکھ یقیں اپنی کلبہ رانی پر  <e>
<s> اس کی بے محوری پہ غور نہ کر  <m> رحم کھا اس کی بے زبانی پر  <e>
<s> گرچہ مشکل تلاش تھی اس کی  <m> گھر ترا مل گیا نشانی پر  <e>
<s> ان سے معنی کشید کر اپنے  <m> نقش ابھرے ہیں جو بھی پانی پر  <e>
<s> ہو گئے دن جنہیں بھلائے ہوئے  <m> آج کل ہیں وہ یاد آئے ہوئے  <e>
<s> میں نے راتیں بہت گزاری ہیں  <m> صرف دل کا دیا جلائے ہوئے  <e>
<s> ایک اسی شخص کا نہیں مذکور  <m> ہم زمانے کے ہیں ستائے ہوئے  <e>
<s> سونے آتے ہیں لوگ بستی میں  <m> سارے دن کے تھکے تھکائے ہوئے  <e>
<s> مسکرائے بغیر بھی وہ ہونٹ  <m> نظر آتے ہیں مسکرائے ہوئے  <e>
<s> گو فلک پہ نہیں پلک پہ سہی  <m> دو ستارے ہیں جگمگائے ہوئے  <e>
<s> کچھ دنوں اپنے گھر رہا ہوں میں  <m> اور پھر در بہ در رہا ہوں میں  <e>
<s> دوسروں کی خبر تو کیا لیتا  <m> خود سے بھی بے خبر رہا ہوں میں  <e>
<s> وقت گو ہم سفر نہ تھا میرا  <m> وقت کا ہم سفر رہا ہوں میں  <e>
<s> زینۂ ذات کا سفر اور رات  <m> دھیرے دھیرے اتر رہا ہوں میں  <e>
<s> یک بہ یک کس طرح بدل جاؤں  <m> رفتہ رفتہ سدھر رہا ہوں میں  <e>
<s> تو بھی دیکھے تو اجنبی جانے  <m> اب کے وہ سوانگ بھر رہا ہوں میں  <e>
<s> بے حقیقت ہے شور شہر کہ اب  <m> گنگناتا گزر رہا ہوں میں  <e>
<s> آگ ہے اور سلگ رہی ہے حیات  <m> راکھ ہوں اور بکھر رہا ہوں میں  <e>
<s> خواہ دل سے مجھے نہ چاہے وہ  <m> ظاہری وضع تو نباہے وہ  <e>
<s> گرچہ میں کیا مری وفائیں کیا  <m> اس کا احسان اگر سراہے وہ  <e>
<s> تاکہ بالکل نہ بھول پائے کوئی  <m> ملتے رہتے ہیں گاہے گاہے وہ  <e>
<s> ایک ہی بات ہے محبت میں  <m> چاہے میں جیت جاؤں چاہے وہ  <e>
<s> عمر گزری ہے التجا کرتے  <m> قصۂ غم لب آشنا کرتے  <e>
<s> جینے والے ترے بغیر اے دوست  <m> مر نہ جاتے تو اور کیا کرتے  <e>
<s> ہائے وہ قہر سادگی آمیز  <m> کاش ہم پھر انہیں خفا کرتے  <e>
<s> رنگ ہوتا کچھ اور دنیا کا  <m> شیخ میرا اگر کہا کرتے  <e>
<s> آپ کرتے جو احترام بتاں  <m> بتکدے خود خدا خدا کرتے  <e>
<s> وقت جب کروٹیں بدلتا ہے  <m> فتنۂ حشر ساتھ چلتا ہے  <e>
<s> موج غم سے ہی دل بہلتا ہے  <m> یہ چراغ آندھیوں میں جلتا ہے  <e>
<s> اس کو طوفاں ڈبو نہیں سکتا  <m> جو کناروں سے بچ کے چلتا ہے  <e>
<s> کس کو معلوم ہے جنون حیات  <m> سایۂ آگہی میں پلتا ہے  <e>
<s> ان کی محفل میں چل بہ ہوش تمام  <m> کون گر کر یہاں سنبھلتا ہے  <e>
<s> زندگی کے حسیں بہانے سے  <m> موت ملتی رہی زمانے سے  <e>
<s> موسم گل خزاں مزاج سہی  <m> مر کے نکلیں گے آشیانے سے  <e>
<s> عشق کی آگ اے معاذ اللہ  <m> نہ کبھی دب سکی دبانے سے  <e>
<s> رزم دیر و حرم سے تنگ آ کر  <m> دل لگایا شراب خانے سے  <e>
<s> فائدہ کیا ہے بے شعوروں کو  <m> نغمۂ آرزو سنانے سے  <e>
<s> جب زمانے کا غم اٹھا نہ سکے  <m> ہم ہی خود اٹھ گئے زمانے سے  <e>
<s> حاصل غم یہی سمجھتے ہیں  <m> موت کو زندگی سمجھتے ہیں  <e>
<s> جس کو تیرے الم سے نسبت ہے  <m> ہم اسی کو خوشی سمجھتے ہیں  <e>
<s> تم ستم میں کمی نہ فرماؤ  <m> ہم اسے دشمنی سمجھتے ہیں  <e>
<s> ہم چراغوں میں چاند تاروں کے  <m> آپ کی روشنی سمجھتے ہیں  <e>
<s> شیخ جی ہیں فرشتوں کے استاد  <m> آپ انہیں آدمی سمجھتے ہیں  <e>
<s> اس حسیں کے خیال میں رہنا  <m> عالم بے مثال میں رہنا  <e>
<s> کب تلک روح کے پرندے کا  <m> ایک مٹی کے جال میں رہنا  <e>
<s> اب یہی نغمگی کی ندرت ہے  <m> سر میں رہنا نہ تال میں رہنا  <e>
<s> بے اثر کر گیا ہے واعظ کو  <m> ہر گھڑی قیل و قال میں رہنا  <e>
<s> آئنہ سے گزرنے والا تھا  <m> عکس ہستی بکھرنے والا تھا  <e>
<s> لفظ ترتیب دے رہا تھا میں  <m> شعر مجھ پر اترنے والا تھا  <e>
<s> دوست تصویر تو پرائی تھی  <m> میں تو بس رنگ بھرنے والا تھا  <e>
<s> ہم بھی کیا اس کے ساتھ مر جاتے  <m> مرنے والا تو مرنے والا تھا  <e>
<s> پھر اچانک بدل گیا منظر  <m> میں جسے نقش کرنے والا تھا  <e>
<s> پھر مجھے سامنے سے ہٹنا پڑا  <m> آئنہ مجھ سے ڈرنے والا تھا  <e>
<s> وہ تو ناخن نے مہربانی کی  <m> ورنہ یہ زخم بھرنے والا تھا  <e>
<s> پھول تھا شاخ کی ہتھیلی پر  <m> اور ہوا میں بکھرنے والا تھا  <e>
<s> اب کہ سورج تھا اشتہا میری  <m> میں وہاں پاؤں دھرنے والا تھا  <e>
<s> تم نے دیکھا تھا کتنا شرمندہ  <m> مجھ پہ تنقید کرنے والا تھا  <e>
<s> تشنگی تھی عروج پر اپنی  <m> اور دریا اترنے والا تھا  <e>
<s> حادثہ عین اس جگہ پہ ہوا  <m> میں جہاں سے گزرنے والا تھا  <e>
<s> عام رستے سے ہٹ کے آیا ہوں  <m> ساری دنیا سے کٹ کے آیا ہوں  <e>
<s> میری وسعت تجھے ڈرا دیتی  <m> پنے اندر سمٹ کے آیا ہوں  <e>
<s> کوئی تازہ ستم کہ میں پچھلے  <m> حادثوں سے نمٹ کے آیا ہوں  <e>
<s> ہاں محبت تو مار دیتی ہے  <m> یہ کہانی میں رٹ کے آیا ہوں  <e>
<s> میری حالت سے ماپ رستے کو  <m> میں کہاں سے پلٹ کے آیا ہوں  <e>
<s> راہ غم اب ڈرا نہیں سکتی  <m> غم سے ہی تو لپٹ کے آیا ہوں  <e>
<s> اس کی شاخوں پہ پھل نہیں لگتا  <m> جس شجر سے میں کٹ کے آیا ہوں  <e>
<s> کوئی صورت نہیں ہے جڑنے کی  <m> اتنے ٹکڑوں میں بٹ کے آیا ہوں <e>
<s> جو کہا تھا تمہیں سنا بھی تھا  <m> آزمانا نہیں کہا بھی تھا  <e>
<s> میرا ملنا نہیں ہوا لیکن  <m> میں تو اپنی طرف گیا بھی تھا  <e>
<s> عشق ہوتا ہے مانتا ہوں میں  <m> مجھ کو اک بار یہ ہوا بھی تھا  <e>
<s> یہ سزا جو بھگت رہے ہو تم  <m> کیا حقیقت میں کچھ کیا بھی تھا  <e>
<s> میرے مرنے کا کیا ہوا مطلب  <m> اس کا مطلب کہ میں جیا بھی تھا  <e>
<s> تم تو زندہ ہو اب تلک پیارے  <m> زہر کو ٹھیک سے پیا بھی تھا  <e>
<s> کیسا منظر گزرنے والا تھا  <m> آنکھ سے ڈر گزرنے والا تھا  <e>
<s> وہ عجب رہ گزار تھی جس کا  <m> مستحق ہر گزرنے والا تھا  <e>
<s> وقت سے میں گزر رہا تھا مگر  <m> وقت مجھ پر گزرنے والا تھا  <e>
<s> ایک ہی دل ملا تھا اور دل بھی  <m> کچھ نہ کچھ کر گزرنے والا تھا  <e>
<s> اس نے بھیجے تھے اشک منظر میں  <m> خشک سے تر گزرنے والا تھا  <e>
<s> میرے رستے کو کر دیا ہموار  <m> مجھ سے بہتر گزرنے والا تھا  <e>
<s> جاں ہتھیلی پہ رکھ کے مقتل سے  <m> ایک خود سر گزرنے والا تھا  <e>
<s> میں نے زنجیر ریل میں کھینچی  <m> جب مرا گھر گزرنے والا تھا  <e>
<s> شکر ہے کام آ گئی حکمت  <m> خیر سے شر گزرنے والا تھا  <e>
<s> میں وہی کر نہیں سکا صد حیف  <m> کام جو کر گزرنے والا تھا  <e>
<s> آئنہ ہے خیال کی حیرت  <m> اس پہ تیرے جمال کی حیرت  <e>
<s> کوئی چہرہ نہیں تمنا کا  <m> کچھ نہیں خد و خال کی حیرت  <e>
<s> کون سا شرق کس طرح کا غرب  <m> کیا جنوب و شمال کی حیرت  <e>
<s> ایسا کرتا ہوں باندھ دیتا ہوں  <m> زخم پر اندمال کی حیرت  <e>
<s> دیکھنے والا بھی پریشاں ہے  <m> ٹوٹے شیشے میں بال کی حیرت  <e>
<s> دل پہ چلتا ہے درد کا جادو  <m> آنکھ میں ہے ملال کی حیرت  <e>
<s> دے گیا ہے جواب آ کر وہ  <m> رہ گئی ہے سوال کی حیرت  <e>
<s> سب کو حیرت میں ڈال دیتی ہے  <m> چال پر کھائی چال کی حیرت  <e>
<s> کھینچ لیتی ہے ایک دن خود ہی  <m> جل پری کو بھی جال کی حیرت  <e>
<s> تحفہ ملتا ہے جب جنم دن پہ  <m> ختم ہوتی ہے سال کی حیرت  <e>
<s> تبصرے تھے عروج پر میرے  <m> میں نے دیکھی زوال کی حیرت  <e>
<s> سب عیاں ہو گیا زمانے پر  <m> ختم شد ماہ و سال کی حیرت  <e>
<s> دھوپ جب ڈھل گئی تو سایہ نہیں  <m> یہ تعلق تو کوئی رشتہ نہیں  <e>
<s> لوگ کس کس طرح سے زندہ ہیں  <m> ہمیں مرنے کا بھی سلیقہ نہیں  <e>
<s> سوچیے تو ہزار پہلو ہیں  <m> دیکھیے بات اتنی سادہ نہیں  <e>
<s> خواب بھی اس طرف نہیں آتے  <m> اس مکاں میں کوئی دریچہ نہیں  <e>
<s> چلو مر کر کہیں ٹھکانے لگیں  <m> ہم کہ جن کا کوئی ٹھکانا نہیں  <e>
<s> منزلیں بھی نہیں مقدر میں  <m> اور پلٹنا ہمیں گوارا نہیں  <e>
<s> دوسروں سے بھی ربط ضبط رکھیں  <m> زندگی ہے کوئی جزیرہ نہیں  <e>
<s> آہ جو دل سے نکالی جائے گی  <m> کیا سمجھتے ہو کہ خالی جائے گی  <e>
<s> اس نزاکت پر یہ شمشیر جفا  <m> آپ سے کیوں کر سنبھالی جائے گی  <e>
<s> کیا غم دنیا کا ڈر مجھ رند کو  <m> اور اک بوتل چڑھا لی جائے گی  <e>
<s> شیخ کی دعوت میں مے کا کام کیا  <m> احتیاطاً کچھ منگا لی جائے گی  <e>
<s> حال دل میں سنا نہیں سکتا  <m> لفظ معنیٰ کو پا نہیں سکتا  <e>
<s> عشق نازک مزاج ہے بے حد  <m> عقل کا بوجھ اٹھا نہیں سکتا  <e>
<s> ہوش عارف کی ہے یہی پہچان  <m> کہ خودی میں سما نہیں سکتا  <e>
<s> پونچھ سکتا ہے ہم نشیں آنسو  <m> داغ دل کو مٹا نہیں سکتا  <e>
<s> مجھ کو حیرت ہے اس کی قدرت پر  <m> الم اس کو گھٹا نہیں سکتا <e>
<s> سانس لیتے ہوئے بھی ڈرتا ہوں  <m> یہ نہ سمجھیں کہ آہ کرتا ہوں  <e>
<s> بحر ہستی میں ہوں مثال حباب  <m> مٹ ہی جاتا ہوں جب ابھرتا ہوں  <e>
<s> اتنی آزادی بھی غنیمت ہے  <m> سانس لیتا ہوں بات کرتا ہوں  <e>
<s> شیخ صاحب خدا سے ڈرتے ہوں  <m> میں تو انگریزوں ہی سے ڈرتا ہوں  <e>
<s> آپ کیا پوچھتے ہیں میرا مزاج  <m> شکر اللہ کا ہے مرتا ہوں  <e>
<s> آئنہ توڑ دے رہا کر دے  <m> بے وفا اک یہی وفا کر دے  <e>
<s> رشتۂ درد توڑ دے دل سے  <m> رنگ کو پھول سے جدا کر دے  <e>
<s> زندگی بھر تجھی کو چاہا ہے  <m> قرض کچھ تو مرا ادا کر دے  <e>
<s> دے رہا ہے زکات حسن اگر  <m> مرے حق سے ذرا بڑھا کر دے  <e>
<s> مدتیں ہو گئیں تجھے دیکھے  <m> اب تو ملنے کا سلسلہ کر دے  <e>
<s> پھر کوئی گل کھلے سر مژگاں  <m> پھر در خواب کوئی وا کر دے  <e>
<s> اک ستارے کو بخش کر مرے خواب  <m> پھر اسے میرا آئنہ کر دے  <e>
<s> بیٹھتا جا رہا ہے جاں کا غبار  <m> اب اسے مجھ سے ماورا کر دے  <e>
<s> اے فقیر دیار لیلیٔ جاں  <m> مرے حق میں بھی کچھ دعا کر دے <e>
<s> برگ گل شاخ ہجر کا کر دے  <m> اے خدا اب مجھے ہرا کر دے  <e>
<s> ہر پلک ہو نم آشنا مجھ سے  <m> میرا لہجہ بہار سا کر دے  <e>
<s> مجھ کو روشن مرے بیان میں کر  <m> خامشی کو بھی آئنا کر دے  <e>
<s> بیٹھ جاؤں نہ تھک کے مثل غبار  <m> دشت میں صورت صبا کر دے  <e>
<s> میری تکمیل حرف و صوت میں ہو  <m> مجھے پابند التجا کر دے  <e>
<s> کون دستک پہ کان دھرتا ہے  <m> تو مرے ہاتھ دل کشا کر دے  <e>
<s> اے جمال دیار کشف و کمال  <m> موجۂ رنگ کو نوا کر دے  <e>
<s> اب تو آئے نظر میں جو بھی ہو  <m> نیند کے بام و در میں جو بھی ہو  <e>
<s> جسم و جاں کا مکاں ہوا خالی  <m> ایسے تنہا سفر میں جو بھی ہو  <e>
<s> گونجتے ہیں فضا میں سناٹے  <m> ٹوٹنے کے اثر میں جو بھی ہو  <e>
<s> گم تو ہوگا ستارۂ شب دل  <m> کم ہے اس رات بھر میں جو بھی ہو  <e>
<s> دھوپ ہو ابر ہو کہ سایۂ گل  <m> اب تو اس رہ گزر میں جو بھی ہو  <e>
<s> تم سے آتا نہیں جدا ہونا  <m> تم مری آخری سزا ہونا  <e>
<s> جس کو تم روز دکھ ہی جاتے ہو  <m> اس کی قسمت ہے آئنہ ہونا  <e>
<s> اس کے ہونے کی یہ گواہی ہے  <m> ان درختوں کا یوں ہرا ہونا  <e>
<s> کتنا مشکل ہے بچپنا اب تو  <m> کتنا آسان تھا بڑا ہونا  <e>
<s> میں تو حل ہوں کسی کی مشکل کا  <m> مجھ کو آیا نہ مسئلہ ہونا  <e>
<s> اک نئی داستاں سنانے دو  <m> آج کی نیند پھر گنوانے دو  <e>
<s> بیڑیاں توڑ کر سماجوں کی  <m> عشق میں قید ہیں دوانے دو  <e>
<s> میرے ماضی کے ریگزاروں میں  <m> خط ملے ہیں مجھے پرانے دو  <e>
<s> آج روئیں گے ہم بھی جی بھر کے  <m> غم تو بس ایک ہے بہانے دو  <e>
<s> اس کو آزاد کر چکی ہوں میں  <m> پھر بھی کہتا ہے مجھ کو جانے دو  <e>
<s> ایک چہرے سے میں پریشاں ہوں  <m> اب مجھے آئینے سجانے دو  <e>
<s> رقص کرتی ہے مجھ میں خاموشی  <m> تھک گئی ہے اسے سلانے دو <e>
<s> صرف کرب انا دیا ہے مجھے  <m> زندگی نے بھی کیا دیا ہے مجھے  <e>
<s> مسکراتے ہوئے بھی ڈرتا ہوں  <m> غم نے بزدل بنا دیا ہے مجھے  <e>
<s> جس طرح ریت پر ہو نقش کوئی  <m> یوں ہوا نے مٹا دیا ہے مجھے  <e>
<s> میں اسے دل لگی سمجھتا تھا  <m> تو نے سچ مچ بھلا دیا ہے مجھے  <e>
<s> یا رب اس بے حسوں کے شہر میں کیوں  <m> دل درد آشنا دیا ہے مجھے  <e>
<s> وہ بھی ٹھنڈی ہوا کا جھونکا تھا  <m> جس نے یکسر جلا دیا ہے مجھے  <e>
<s> اس نے رکھا ہے بے طرح مصروف  <m> روز ہی غم نیا دیا ہے مجھے  <e>
<s> بے تمنا ہوں خستہ جان ہوں میں  <m> ایک اجڑا ہوا مکان ہوں میں  <e>
<s> جنگ تو ہو رہی ہے سرحد پر  <m> اپنے گھر میں لہولہان ہوں میں  <e>
<s> غم و آلام بھی ہیں مجھ کو عزیز  <m> قدر دانوں کا قدردان ہوں میں  <e>
<s> ضبط تہذیب ہے محبت کی  <m> وہ سمجھتے ہیں بے زبان ہوں میں  <e>
<s> لب پہ اخلاص ہاتھ میں خنجر  <m> کیسے یاروں کے درمیان ہوں میں  <e>
<s> چھید ہی چھید ہیں فقط جس میں  <m> ایسی کشتی کا بادبان ہوں میں  <e>
<s> جو کسی کو بھی آج یاد نہیں  <m> بھولی بسری وہ داستان ہوں میں  <e>
<s> یا گراں گوش ہے نگر کا نگر  <m> یا کسی دشت میں اذان ہوں میں  <e>
<s> زندگی بھر جنہوں نے دیکھے خواب  <m> ان کو بخشے گئے ہیں پھر سے خواب  <e>
<s> دن اندھیرا دکھائی دیتا ہے  <m> رات دیکھے تھے جگمگاتے خواب  <e>
<s> اس نے ایسے بھلا دیا ہے مجھے  <m> یاد رہتے نہیں ہیں جیسے خواب  <e>
<s> رات کی بخششیں تو تھیں مجھ پر  <m> روز روشن نے بھی دکھائے خواب  <e>
<s> جن کی تعبیر ہی نہیں کوئی  <m> میں نے دیکھے ہیں اکثر ایسے خواب  <e>
<s> دل کا ہر زخم ہو گیا تازہ  <m> آ گئے یاد بھولے بسرے خواب  <e>
<s> عشق کی یہ علامتیں تو نہیں  <m> دل ہے بے چین آنکھ ہے بے خواب  <e>
<s> خود سوال آپ ہی جواب ہوں میں  <m> زندگی کی کھلی کتاب ہوں میں  <e>
<s> یوں تو اک جرعۂ شراب ہوں میں  <m> گردش وقت کا جواب ہوں میں  <e>
<s> جستجوئے سکون دل تھی مجھے  <m> غرق دریائے اضطراب ہوں میں  <e>
<s> میری قیمت ہے پیار کے دو بول  <m> کتنے سستے میں دستیاب ہوں میں  <e>
<s> کبھی نغمہ طراز تھا میں بھی  <m> آج ٹوٹا ہوا رباب ہوں میں  <e>
<s> کون مجھ پر یقین لائے گا  <m> اپنی نظروں میں خود سراب ہوں میں  <e>
<s> پہلے سیلاب سے پریشاں تھا  <m> اب کہ محو تلاش آب ہوں میں  <e>
<s> لالہ زاروں میں زرد پھول ہوں میں  <m> فصل گل ہے مگر ملول ہوں میں  <e>
<s> چاند تاروں کو رشک ہے مجھ پر  <m> تیرے قدموں کی صرف دھول ہوں میں  <e>
<s> کیوں مجھے سنگسار کرتے ہو  <m> کب یہ میں نے کہا رسول ہوں میں  <e>
<s> نور سر مستیٔ ابد ہوں مگر  <m> مے شفاف میں حلول ہوں میں  <e>
<s> رنج و غم کیوں نہ میری قدر کریں  <m> بے غرض اور با اصول ہوں میں  <e>
<s> چاندنی کیا پیام لائی ہے  <m> آج کچھ اور بھی ملول ہوں میں  <e>
<s> سب کے حق میں ہوں شاخ گل لیکن  <m> صرف اپنے لیے ببول ہوں میں  <e>
<s> مجھ پہ ہی یورش الم کیوں ہے  <m> جب حقیقت میں تیری بھول ہوں میں  <e>
<s> بھول کر بھی نہ پھر ملے گا تو  <m> جانتا ہوں یہی کرے گا تو  <e>
<s> دیکھ آگے مہیب کھائی ہے  <m> لوٹ آ ورنہ گر پڑے گا تو  <e>
<s> دل کی تختی پہ نام ہے تیرا  <m> یاں نہیں تو کہاں رہے گا تو  <e>
<s> میرے آنگن میں ایک پودا ہے  <m> پھول بن کے مہک اٹھے گا تو  <e>
<s> راستے میں کئی دکانیں ہیں  <m> ہر دکاں پر دکھائی دے گا تو  <e>
<s> میں نے آنکھوں سے جیب بھر لی ہے  <m> دیکھتا ہوں کہاں چھپے گا تو  <e>
<s> خوش رکھیں گی یہ دوریاں تجھ کو  <m> کیا یوں ہی مسکرا سکے گا تو  <e>
<s> ہاتھ میں آفتاب پگھلا کر  <m> رات بھر روشنی سے کھیلا کر  <e>
<s> یوں کھلے سر نہ گھر سے نکلا کر  <m> دیکھ بوڑھوں کی بات مانا کر  <e>
<s> آئنہ آئینے میں کیا دیکھے  <m> ٹوٹ جاتے ہیں خواب ٹکرا کر  <e>
<s> ایک دم یوں اچھل نہیں پڑتے  <m> بات کے پینترے بھی سمجھا کر  <e>
<s> دیکھ ٹھوکر بنے نہ تاریکی  <m> کوئی سویا ہے پاؤں پھیلا کر  <e>
<s> اونٹ جانے کدھر نکل بھاگا  <m> جلتے صحرا میں ہم کو ٹھہرا کر  <e>
<s> کس کے ماتم میں رو رہی ہے رات  <m> چھپ کے بانہوں میں سو رہی ہے رات  <e>
<s> دکھ ہے ٹھہرا ہوا نگاہوں میں  <m> تیری یادیں بلو رہی ہے رات  <e>
<s> مجھ کو خوابوں کے باغ میں لا کر  <m> گھنے جنگل میں کھو رہی ہے رات  <e>
<s> روشنی نے لگائے جو الزام  <m> بہتی آنکھوں سے دھو رہی ہے رات  <e>
<s> اس کو بانہوں میں بھر رہی ہوں میں  <m> چاند خود میں سمو رہی ہے رات  <e>
<s> وصل کا دن طلوع ہونا ہے  <m> میں تو خوش ہوں کہ ہو رہی ہے رات  <e>
<s> تیری یادیں بحال رکھتی ہے  <m> رات دل پر وبال رکھتی ہے  <e>
<s> شب غم کی یہ راگنی بن میں  <m> بانسری جیسی تال رکھتی ہے  <e>
<s> دل کی وادی سے اٹھنے والی کرن  <m> وحشتوں کو اجال رکھتی ہے  <e>
<s> بام و در پر اترنے والی دھوپ  <m> سبز رنگ ملال رکھتی ہے  <e>
<s> شام کھلتی ہے تیرے آنے سے  <m> لب پہ تیرا سوال رکھتی ہے  <e>
<s> ایک لڑکی اداس صفحوں میں  <m> اک جزیرہ سنبھال رکھتی ہے  <e>
<s> آخری دیپ کی لرزتی لو  <m> مہر و مہ سا جمال رکھتی ہے  <e>
<s> لفظ خوشبو میں ڈھالتا منظر  <m> لیجئے شعر بن گیا منظر  <e>
<s> کیسا سندر تھا اک زمانے میں  <m> تیری آنکھوں میں ڈوبتا منظر  <e>
<s> رنگ موسم سے اڑ گئے سارے  <m> کینوس پر پڑا رہا منظر  <e>
<s> آپ کا جسم بھی ہے مٹی کا  <m> ایک نازک سا بھربھرا منظر  <e>
<s> مجھ کو حیرت سے مار ڈالے گا  <m> آئنے میں سجا ہوا منظر  <e>
<s> آہ کمرے میں جاگتے رہنا  <m> آہ کھڑکی میں سو گیا منظر  <e>
<s> اس نے دامن جھٹک لیا توبہ  <m> میرے ہاتھوں سے گر گیا منظر  <e>
<s> تم یہاں تھے تو تھا یہیں پر وہ  <m> پھر درختوں میں جا چھپا منظر  <e>
<s> کوئی آواز پھر سے گونجی ہے  <m> ہو گیا پھر ہرا بھرا منظر  <e>
<s> کس کی آہٹ ہے سونی گلیوں میں  <m> کس کا کھلتا ہے رات کا منظر  <e>
<s> کوئی مفلس کی پونجی ہو جیسے  <m> جوڑتی ہوں ذرا ذرا منظر  <e>
<s> زخم کھا کے بھی مسکراتے ہیں  <m> ہم ہیں پتھر بکھر نہ پاتے ہیں  <e>
<s> کوئی پہچان ہی نہ لے ہم کو  <m> رنگ میں شام ہم ملاتے ہیں  <e>
<s> خواب کا انتظار ختم ہوا  <m> آنکھ کو نیند سے جگاتے ہیں  <e>
<s> شام کے وقت ہجرتی پتے  <m> سبز پیڑوں کا غم مناتے ہیں  <e>
<s> خود میں دھونی رمائے بیٹھی ہوں  <m> آج خود کو بھلائے بیٹھی ہوں  <e>
<s> جانے والوں کا انتظار نہیں  <m> اپنے رستے میں آئے بیٹھی ہوں  <e>
<s> اس کی آنکھوں میں ہے طلسم کوئی  <m> اپنا چہرہ لٹائے بیٹھی ہوں  <e>
<s> چاند کو طیش آ رہا ہے کہ میں  <m> کیوں نظر کو ملائے بیٹھی ہوں  <e>
<s> پھول کھلتے ہیں مجھ میں شعروں کے  <m> ایک مصرعہ سمائے بیٹھی ہوں  <e>
<s> راہ گزر احترام کر میرا  <m> میں کسی کے بلائے بیٹھی ہوں  <e>
<s> ہر خوشی زرد ہو گئی جیسے  <m> اک اذیت بھلائے بیٹھی ہوں  <e>
<s> آئنے پر تو ہے بھروسا مجھے  <m> اس سے کیوں منہ چھپائے بیٹھی ہوں  <e>
<s> چبھ رہی ہے اندھیری رات مجھے  <m> ہر ستارہ بجھائے بیٹھی ہوں  <e>
<s> اپنی آنکھیں جو بند کر دیکھوں  <m> سبز خوابوں کا میں سفر دیکھوں  <e>
<s> ڈوبنے کی نہ تیرنے کی خبر  <m> عشق دریا میں بس اتر دیکھوں  <e>
<s> بعد اس کے نہیں خبر کیا ہے  <m> آئنے تک تو چشم تر دیکھوں  <e>
<s> دل میں بجتا ہوا دھڑکتا ہوا  <m> اپنی تنہائی کا گجر دیکھوں  <e>
<s> بین کرتی ہوئی بہاروں میں  <m> خود میں اک شور خیر و شر دیکھوں  <e>
<s> خواب کی لہلہاتی وادی میں  <m> خوشبوؤں سے بنا نگر دیکھوں  <e>
<s> آسماں لے رہا ہے انگڑائی  <m> تتلیوں کے نگر میں ڈر دیکھوں  <e>
<s> حسن تیرا غرور میرا تھا  <m> سچ تو یہ ہے قصور میرا تھا  <e>
<s> رات یوں تیرے خواب سے گزرا  <m> کہ بدن چور چور میرا تھا  <e>
<s> آئنے میں جمال تھا تیرا  <m> تیرے چہرے پہ نور میرا تھا  <e>
<s> آنکھ کی ہر زبان پر کل تک  <m> بولنے میں عبور میرا تھا  <e>
<s> اس کی باتوں میں نام میرا نہ تھا  <m> ذکر بین السطور میرا تھا  <e>
<s> ایک ہی وقت میں جنون و خرد  <m> لاشعور و شعور میرا تھا  <e>
<s> شعر لکھنے کا فائدہ کیا ہے  <m> اس سے کہنے کو اب رہا کیا ہے  <e>
<s> پہلے سے طے شدہ محبت میں  <m> تو بتا تیرا مشورہ کیا ہے  <e>
<s> سرخ کیوں ہو رہے ہیں تیرے کان  <m> میں نے تجھ سے ابھی کہا کیا ہے  <e>
<s> آنکھیں مل مل کے دیکھتا ہوں اسے  <m> دوپہر میں یہ چاند سا کیا ہے  <e>
<s> میرا ہم عصر صبح کا تارا  <m> میرے بارے میں جانتا کیا ہے  <e>
<s> سوچتے ہونٹ بولتی آنکھیں  <m> حیرتی کا مکالمہ کیا ہے  <e>
<s> شور سا اٹھ رہا ہے چار طرف  <m> کچھ گرا ہے مگر گرا کیا ہے  <e>
<s> میں یہاں سے پلٹنا چاہتا ہوں  <m> اے خدا تیرا مشورہ کیا ہے  <e>
<s> جسم کے اس طرف ہے گل آباد  <m> پھاند دیوار دیکھتا کیا ہے  <e>
<s> میری خود سے مفاہمت نہ ہوئی  <m> تو بتا تیرا مسئلہ کیا ہے  <e>
<s> اس لئے بولنے پہ ہوں مجبور  <m> آپ سوچیں گے سوچتا کیا ہے  <e>
<s> یہ بہت دیر میں ہوا معلوم  <m> عشق کیا ہے مغالطہ کیا ہے  <e>
<s> میں تو عادی ہوں خاک چھاننے کا  <m> تم بتاؤ کہ ڈھونڈھنا کیا ہے  <e>
<s> عشق کر کے بھی کھل نہیں پایا  <m> تیرا میرا معاملہ کیا ہے  <e>
<s> میں بنا تھا کھنکتی مٹی سے  <m> میرے اندر سکوت سا کیا ہے  <e>
<s> دل دکھوں کے حصار میں آیا  <m> جبر کب اختیار میں آیا  <e>
<s> دے اسے بھی فروغ حسن کی بھیک  <m> دل بھی لگ کر قطار میں آیا  <e>
<s> خوب ہے یہ اکائی بھی لیکن  <m> جو مزہ انتشار میں آیا  <e>
<s> دیکھتا ہے نہ پوچھنا ہے کوئی  <m> اجنبی کس دیار میں آیا  <e>
<s> یہ تو جانیں مقدروں والے  <m> کون کس کے مدار میں آیا  <e>
<s> موت نے مسکرا کے پوچھا ہے  <m> زندگی کا مزاج کیسا ہے  <e>
<s> اس کی آنکھوں میں میری غزلیں ہیں  <m> میری غزلوں میں اس کا چہرا ہے  <e>
<s> اس سے پوچھو عذاب رستوں کا  <m> جس کا ساتھی سفر میں بچھڑا ہے  <e>
<s> چاندنی صرف ہے فریب نظر  <m> چاند کے گھر میں بھی اندھیرا ہے  <e>
<s> عشق میں بھی مزہ ہے جینے کا  <m> غم اٹھانے کا گر سلیقہ ہے  <e>
<s> چھوڑ زخموں پہ تبصرہ کرنا  <m> اب قلم سے لہو ٹپکتا ہے  <e>
<s> دل میں جو بات ہے بتاتے نہیں  <m> دور تک ہم کہیں بھی جاتے نہیں  <e>
<s> عکس کچھ دیر تک نہیں رکتے  <m> بوجھ یہ آئنے اٹھاتے نہیں  <e>
<s> یہ نصیحت بھی لوگ کرنے لگے  <m> اس طرح مفت دل گنواتے نہیں  <e>
<s> دور بستی پہ ہے دھواں کب سے  <m> کیا جلا ہے جسے بجھاتے نہیں  <e>
<s> چھوڑ دیتے ہیں اک شرر بے نام  <m> آگ لگ جاتی ہے لگاتے نہیں  <e>
<s> بھول جانا بھی اب نہیں آساں  <m> ورنہ یہ خفتیں اٹھاتے نہیں  <e>
<s> آپ اپنے میں جلتے بجھتے ہیں  <m> یہ تماشا کہیں دکھاتے نہیں  <e>
<s> جب ترے نین مسکراتے ہیں  <m> زیست کے رنج بھول جاتے ہیں  <e>
<s> کیوں شکن ڈالتے ہو ماتھے پر  <m> بھول کر آ گئے ہیں جاتے ہیں  <e>
<s> کشتیاں یوں بھی ڈوب جاتی ہیں  <m> ناخدا کس لیے ڈراتے ہیں  <e>
<s> اک حسیں آنکھ کے اشارے پر  <m> قافلے راہ بھول جاتے ہیں <e>
<s> ہنس کے بولا کرو بلایا کرو  <m> آپ کا گھر ہے آیا جایا کرو  <e>
<s> مسکراہٹ ہے حسن کا زیور  <m> مسکرانا نہ بھول جایا کرو  <e>
<s> حد سے بڑھ کر حسین لگتے ہو  <m> جھوٹی قسمیں ضرور کھایا کرو  <e>
<s> تاکہ دنیا کی دل کشی نہ گھٹے  <m> نت نئے پیرہن میں آیا کرو  <e>
<s> ہلکا ہلکا سرور ہے ساقی  <m> بات کوئی ضرور ہے ساقی  <e>
<s> تیری آنکھوں کو کر دیا سجدہ  <m> میرا پہلا قصور ہے ساقی  <e>
<s> تیرے رخ پر ہے یہ پریشانی  <m> اک اندھیرے میں نور ہے ساقی  <e>
<s> تیری آنکھیں کسی کو کیا دیں گی  <m> اپنا اپنا سرور ہے ساقی  <e>
<s> پینے والوں کو بھی نہیں معلوم  <m> مے کدہ کتنی دور ہے ساقی  <e>
<s> دیکھ کر دلکشی زمانے کی  <m> آرزو ہے فریب کھانے کی  <e>
<s> اے غم زندگی نہ ہو ناراض  <m> مجھ کو عادت ہے مسکرانے کی  <e>
<s> ظلمتوں سے نہ ڈر کہ رستے میں  <m> روشنی ہے شراب خانے کی  <e>
<s> آ ترے گیسوؤں کو پیار کروں  <m> رات ہے مشعلیں جلانے کی  <e>
<s> وہ جو تیرے فقیر ہوتے ہیں  <m> آدمی بے نظیر ہوتے ہیں  <e>
<s> دیکھنے والا اک نہیں ملتا  <m> آنکھ والے کثیر ہوتے ہیں  <e>
<s> جن کو دولت حقیر لگتی ہے  <m> اف وہ کتنے امیر ہوتے ہیں  <e>
<s> جن کو قدرت نے حسن بخشا ہو  <m> قدرتاً کچھ شریر ہوتے ہیں  <e>
<s> زندگی کے حسین ترکش میں  <m> کتنے بے رحم تیر ہوتے ہیں  <e>
<s> وہ پرندے جو آنکھ رکھتے ہیں  <m> سب سے پہلے اسیر ہوتے ہیں  <e>
<s> پھول دامن میں چند رکھ لیجے  <m> راستے میں فقیر ہوتے ہیں  <e>
<s> ہے خوشی بھی عجیب شے لیکن  <m> غم بڑے دل پذیر ہوتے ہیں  <e>
<s> زلف برہم سنبھال کر چلئے  <m> راستہ دیکھ بھال کر چلئے  <e>
<s> موسم گل ہے اپنی بانہوں کو  <m> میری بانہوں میں ڈال کر چلئے  <e>
<s> مے کدے میں نہ بیٹھیے تاہم  <m> کچھ طبیعت بحال کر چلئے  <e>
<s> کچھ نہ دیں گے تو کیا زیاں ہوگا  <m> حرج کیا ہے سوال کر چلئے  <e>
<s> ہے اگر قتل عام کی نیت  <m> جسم کی چھب نکال کر چلئے  <e>
<s> کسی نازک بدن سے ٹکرا کر  <m> کوئی کسب کمال کر چلئے  <e>
<s> یا دوپٹہ نہ لیجئے سر پر  <m> یا دوپٹہ سنبھال کر چلئے  <e>
<s> زخم دل کے اگر سیے ہوتے  <m> اہل دل کس طرح جیے ہوتے  <e>
<s> وہ ملے بھی تو اک جھجھک سی رہی  <m> کاش تھوڑی سی ہم پیے ہوتے  <e>
<s> آرزو مطمئن تو ہو جاتی  <m> اور بھی کچھ ستم کیے ہوتے  <e>
<s> مسکرا کر خطاب کرتے ہو  <m> عادتیں کیوں خراب کرتے ہو  <e>
<s> مار دو مجھ کو رحم دل ہو کر  <m> کیا یہ کار ثواب کرتے ہو  <e>
<s> مفلسی اور کس کو کہتے ہیں  <m> دولتوں کا حساب کرتے ہو  <e>
<s> صرف اک التجا ہے چھوٹی سی  <m> کیا اسے باریاب کرتے ہو  <e>
<s> ہم تو تم کو پسند کر بیٹھے  <m> تم کسے انتخاب کرتے ہو  <e>
<s> خار کی نوک کو لہو دے کر  <m> انتظار گلاب کرتے ہو  <e>
<s> یہ نئی احتیاط دیکھی ہے  <m> آئنے سے حجاب کرتے ہو  <e>
<s> کیا ضرورت ہے بحث کرنے کی  <m> کیوں کلیجہ کباب کرتے ہو  <e>
<s> ہو چکا جو حساب ہونا تھا  <m> اور اب کیا حساب کرتے ہو  <e>
<s> گوریوں کالیوں نے مار دیا  <m> جامنوں والیوں نے مار دیا  <e>
<s> انگ ہیں یا رکابیاں دھن کی  <m> موہنی تھالیوں نے مار دیا  <e>
<s> گنگناتے حسین کانوں کی  <m> ڈولتی بالیوں نے مار دیا  <e>
<s> اودے اودے سحاب سے آنچل  <m> رنگ کی جالیوں نے مار دیا  <e>
<s> زلف کی نکہتوں نے جاں لے لی  <m> ہونٹ کی لالیوں نے مار دیا  <e>
<s> اف وہ پیاسے معززین جنہیں  <m> رس بھری گالیوں نے مار دیا  <e>
<s> ان کو عہد شباب میں دیکھا  <m> چاندنی کو شراب میں دیکھا  <e>
<s> آنکھ کا اعتبار کیا کرتے  <m> جو بھی دیکھا وہ خواب میں دیکھا  <e>
<s> داغ سا ماہتاب میں پایا  <m> زخم سا آفتاب میں دیکھا  <e>
<s> جام لا کر قریب آنکھوں کے  <m> آپ نے کچھ شراب میں دیکھا  <e>
<s> کس نے چھیڑا تھا ساز مستی کو  <m> ایک شعلہ رباب میں دیکھا  <e>
<s> لوگ کچھ مطمئن بھی تھے پھر بھی  <m> جس کو دیکھا عذاب میں دیکھا  <e>
<s> سو کے جب وہ نگار اٹھتا ہے  <m> مثل ابر بہار اٹھتا ہے  <e>
<s> تیری آنکھوں کے آسرے کے بغیر  <m> کب غم روزگار اٹھتا ہے  <e>
<s> دو گھڑی اور دل لبھاتا جا  <m> کیوں خفا ہو کے یار اٹھتا ہے  <e>
<s> ایسے جاتی ہے زندگی کی امید  <m> جیسے پہلو سے یار اٹھتا ہے  <e>
<s> زندگی شرکتوں سے چلتی ہے  <m> کس سے تنہا یہ بار اٹھتا ہے  <e>
<s> جو بھی اٹھتا ہے اس کی محفل سے  <m> خستہ و دل فگار اٹھتا ہے  <e>
<s> آج کی رات خیر سے گزرے  <m> درد دل بار بار اٹھتا ہے  <e>
<s> آؤ کچھ زندگی کے ناز سہیں  <m> کس سے تنہا یہ بار اٹھتا ہے  <e>
<s> رقص کرتا ہوں جام پیتا ہوں  <m> عام ملتی ہے عام پیتا ہوں  <e>
<s> جھوٹ میں نے کبھی نہیں بولا  <m> زاہدان کرام پیتا ہوں  <e>
<s> رخ ہے پر نور تو تعجب کیا  <m> بادۂ لالہ فام پیتا ہوں  <e>
<s> اتنی تیزی بھی کیا پلانے میں  <m> آبگینے کو تھام پیتا ہوں  <e>
<s> کام بھی اک نماز ہے میری  <m> ختم کرتے ہی کام پیتا ہوں  <e>
<s> تیرے ہاتھوں سے کس کو ملتی ہے  <m> میرے ماہ تمام پیتا ہوں  <e>
<s> زندگی کا سفر ہی ایسا ہے  <m> دم بدم گام گام پیتا ہوں  <e>
<s> مجھ کو مے سے بڑی محبت ہے  <m> میں بصد احترام پیتا ہوں  <e>
<s> مے مرے ہونٹ چوم لیتی ہے  <m> لے کے جب تیرا نام پیتا ہوں  <e>
<s> کیوں خفا تو ہے کیا کہا میں نے  <m> مر کہا تو نے مرحبا میں نے  <e>
<s> کیوں صراحی مے کو دے پٹکا  <m> تو نے توڑا یا بے وفا میں نے  <e>
<s> ناتوانی میں یہ توانائی  <m> دل کو تجھ سے اٹھا دیا میں نے  <e>
<s> دے کے یہ تجھ کو یہ لیا کہ دیا  <m> گوہر بے بہا لیا میں نے  <e>
<s> کیوں خم مے کو محتسب توڑا  <m> کیا کیا میں نے کیا کیا میں نے  <e>
<s> کیوں نہ رک رک کے آئے دم میرا  <m> تجھ کو دیکھا رکا رکا میں نے  <e>
<s> ذات اس کی کوئی عجب شے ہے  <m> جس سے سب واقعی عجب شے ہے  <e>
<s> واقعی عاشقی عجب شے ہے  <m> عاشقی واقعی عجب شے ہے  <e>
<s> جس کے دل کو لگی وہی جانے  <m> جان من دل لگی عجب شے ہے  <e>
<s> اس میں ہرگز نہیں ہے جائے سخن  <m> الغرض خامشی عجب شے ہے  <e>
<s> بے خودی گر ہو خود تو آ کے ملے  <m> اے خدا بے خودی عجب شے ہے  <e>
<s> اوس پہ مرتا ہوں وقت بوس و کنار  <m> تیرا کہنا نہ جی عجب شے ہے  <e>
<s> ایک سے تیس دن نباہ کہ دوست  <m> ایک سے دوستی عجب شے ہے  <e>
<s> منہ پہ کہہ دینا عیب عیب ہے یہ  <m> عیب پوشی اجی عجب شے ہے  <e>
<s> کیا دھواں دار شعلہ رو ہے بنا  <m> اودی پوشاک بھی عجب شے ہے  <e>
<s> آرسی اس سے اہل دید کو ہے  <m> مت کہو آرسی عجب شے ہے  <e>
<s> سرو کو اس کے قد سے کیا نسبت  <m> منصفو راستی عجب شے ہے  <e>
<s> قبلہ و کعبہ اس کو سمجھے ہے  <m> حرم شیخ جی عجب شے ہے  <e>
<s> ایک بوسہ نہ دو نہ تین نہ چار  <m> یار جی منصفی عجب شے ہے  <e>
<s> ہونٹ ہوتے ہیں وقت خندہ جدا  <m> چپ بھلی خامشی عجب شے ہے  <e>
<s> آپ نے جب کہا کہ خوش ہوں میں  <m> مجھ کو ایسا لگا کہ خوش ہوں میں  <e>
<s> آئنہ دیکھتا ہوں حیرت سے  <m> خوش ہے یہ آئنہ کہ خوش ہوں میں  <e>
<s> لاکھ سمجھا رہا ہوں میں دل کو  <m> دل نہیں مانتا کہ خوش ہوں میں  <e>
<s> جانے کیا کہہ رہا تھا وہ مجھ سے  <m> میں نے بھی کہہ دیا کہ خوش ہوں میں  <e>
<s> دل تو یہ چاہتا تھا وہ بھی کہے  <m> میں ہی کہتا رہا کہ خوش ہوں میں  <e>
<s> خوش ہوں میں جس کے لوٹ آنے سے  <m> وہ نہیں جانتا کہ خوش ہوں میں  <e>
<s> اب وہ تجھ سے اگر مرا پوچھے  <m> تو بس اتنا بتا کہ خوش ہوں میں  <e>
<s> چاند دھیرے سے مسکرایا ہے  <m> چاند کو کون یاد آیا ہے  <e>
<s> خواب میں بھی نظر نہیں آیا  <m> رات جس نے مجھے جگایا ہے  <e>
<s> ہم نہیں آئے تو گلا کیسا  <m> آپ نے کب ہمیں بلایا ہے  <e>
<s> جو لکھا ہی نہیں گیا مجھ سے  <m> دل نے وہ گیت گنگنایا ہے  <e>
<s> تو نے مجھ کو بنا دیا انسان  <m> میں نے تجھ کو خدا بنایا ہے  <e>
<s> تم سے مل کر میں اس کو بھول گیا  <m> جس نے تم سے مجھے ملایا ہے  <e>
<s> راستہ یہ بتا رہا ہے مجھے  <m> وے بہت ڈھونڈھتا رہا ہے مجھے  <e>
<s> پاس رہ کر نہ پاس آیا تو  <m> دور سے کیا بلا رہا ہے مجھے  <e>
<s> جھانک کر دیکھ اپنی آنکھوں میں  <m> چھپ کے تو دیکھتا رہا ہے مجھے  <e>
<s> بھول بیٹھا ہوں اس کی سب باتیں  <m> وے مگر یاد آ رہا ہے مجھے  <e>
<s> کیا بتاؤں چھپا ہے مجھ میں کون  <m> کون مجھ میں چھپا رہا ہے مجھے  <e>
<s> میں نے چاہا سناؤں کچھ دل کو  <m> دل بھی اپنی سنا رہا ہے مجھے  <e>
<s> میں جہاں بھی گیا تجھے پایا  <m> تو بھی کیا یوں ہی پا رہا ہے مجھے  <e>
<s> سب مجھے عارضی سا لگتا ہے  <m> تو مگر زندگی سا لگتا ہے  <e>
<s> آئنہ ہے مگر نہ جانے کیوں  <m> آدمی آدمی سا لگتا ہے  <e>
<s> خود کو کتنا بھلا دیا میں نے  <m> تو بھی اب اجنبی سا لگتا ہے  <e>
<s> عشق میں زندگی بسر کرنا  <m> عقل کو خودکشی سا لگتا ہے  <e>
<s> اس کی آنکھوں پہ وار دیں آنکھیں  <m> اک نظر ہی میں ہار دیں آنکھیں  <e>
<s> دل مجھے اس نے بے قرار دیا  <m> اور بے اختیار دیں آنکھیں  <e>
<s> پہلے چہرہ چھپا لیا اس نے  <m> بعد میں اشتہار دیں آنکھیں  <e>
<s> دل وہیں رہ گیا جہاں ہم نے  <m> سرسری سی گزار دیں آنکھیں  <e>
<s> خواب میرے چرا لئے اس نے  <m> جس کو میں نے ادھار دیں آنکھیں  <e>
<s> میں نے آنکھوں میں جھانکنا چاہا  <m> اس نے دل میں اتار دیں آنکھیں  <e>
<s> میں تو خاموش ہی رہا لیکن  <m> وقت رخصت پکار دیں آنکھیں  <e>
<s> ہر گھڑی اک نئی مصیبت ہے  <m> ان کا آنا بھی کیا قیامت ہے  <e>
<s> دل ہے ناکامیوں کی لذت ہے  <m> نہ تمنا ہے اب نہ حسرت ہے  <e>
<s> گاہے راحت گہے مصیبت ہے  <m> ہائے کیا چیز یہ محبت ہے  <e>
<s> عرض مطلب کی ان سے جرأت ہے  <m> دل ناداں یہ کیا قیامت ہے  <e>
<s> غیر پر بھی وہی ہے رنگ ستم  <m> ہاں مجھے آپ سے شکایت ہے  <e>
<s> آرزو کو سلام کرتے ہیں  <m> دل کا قصہ تمام کرتے ہیں  <e>
<s> آ سکے گا نہ لب پہ راز عشق  <m> حسن کا احترام کرتے ہیں  <e>
<s> اس فریب خیال کے صدقے  <m> آپ مجھ سے کلام کرتے ہیں  <e>
<s> اے فلک کچھ تو چین لینے دے  <m> دو گھڑی کو مقام کرتے ہیں  <e>
<s> خاک بھی اب نہیں شہیدوں کی  <m> کیوں وہ عزم خرام کرتے ہیں  <e>
<s> آتش دل کو تیز تر دیکھا  <m> آہ کا ہم نے بھی اثر دیکھا  <e>
<s> نہ ملا ترک مدعا سے سکوں  <m> چارہ گر ہم نے یہ بھی کر دیکھا  <e>
<s> دوست دشمن سبھی تھے بالیں پر  <m> ہائے تو نے نہ اک نظر دیکھا  <e>
<s> چل بسا آخرش مریض غم  <m> حاصل سعیٔ چارہ گر دیکھا  <e>
<s> قرب نس نس میں آگ بھرتا ہے  <m> وصل سے اضطراب بڑھتا ہے  <e>
<s> میں فقط ایک خواب تھا تیرا  <m> خواب کو کون یاد رکھتا ہے  <e>
<s> آج کی شب شب قیامت ہے  <m> دل مرا بے طرح دھڑکتا ہے  <e>
<s> فقر کیا ہے بہ دوست پیوستن  <m> غم کا عرفاں ہے آگہی کیا ہے  <e>
<s> میں ملاتا ہوں شعر و آتش کو  <m> فن مجھے کیمیا کا آتا ہے  <e>
<s> توشۂ راہ عشق ہے اندوہ  <m> غم دلوں کو قریب لاتا ہے  <e>
<s> شعر تازہ ہے تحفۂ شاعر  <m> مشک نافہ ہرن نے اگلا ہے  <e>
<s> قلت کلفت و تکلف میں  <m> راحت قلب نا شکیبا ہے  <e>
<s> عیش ناپائیدار پر نازاں  <m> آدمی کتنا بھولا بھالا ہے  <e>
<s> جان کا صرفہ ہو تو ہو لیکن  <m> صرف کرنے سے علم بڑھتا ہے  <e>
<s> کسے پاس مراتب الفاظ  <m> حشر معنی سے قتل برپا ہے  <e>
<s> پا کے غافل کہیں نہ ڈس لے تمہیں  <m> ڈرو اس سے جو تم سے ڈرتا ہے  <e>
<s> مقصد اثبات ذات ہے اس سے  <m> کیا گلے کا سبب بھی ہوتا ہے  <e>
<s> سچے تخلیق کار کی مانند  <m> اونگھتا ہے خدا نہ سوتا ہے  <e>
<s> آب و رنگ حیات ہے اس سے  <m> آرزو جاگتوں کا سپنا ہے  <e>
<s> میرے مولا کریم نے مجھ کو  <m> غیر مطبوع ذہن بخشا ہے  <e>
<s> یوں لگے جیسے پردۂ سیمیں  <m> آنکھ کیا روح کا دریچہ ہے  <e>
<s> کس نے دیکھا ہے پردۂ ظلمات  <m> دل کے بھیدوں کو کس نے پایا ہے  <e>
<s> کون مر کر دوبارہ زندہ ہوا  <m> کون ملک فنا سے لوٹا ہے  <e>
<s> کر کے یکسر مجھے نظر انداز  <m> کس سے دل ہم کلام رہتا ہے  <e>
<s> باوجود فشار شب ہمہ شب  <m> حسن ہر صبح تازہ ہوتا ہے  <e>
<s> ہر بن مو بنا ہے پردۂ ساز  <m> دل کے تاروں کو کس نے چھیڑا ہے  <e>
<s> دیکھ کر بام و در کا سناٹا  <m> بول اٹھتا ہے گھر کا سناٹا  <e>
<s> اے محبت اک آخری آواز  <m> پھر تو ہے عمر بھر کا سناٹا  <e>
<s> کوئی صورت نہ کوئی آئینہ  <m> دیدنی ہے نظر کا سناٹا  <e>
<s> لکھ رہی ہے سحر کے ماتھے پر  <m> رات اپنے سفر کا سناٹا  <e>
<s> کیا یہی ہے اڑان کا موسم  <m> عام ہے بال و پر کا سناٹا  <e>
<s> کس کو آواز دے مسافر غم  <m> بے جہت ہے سفر کا سناٹا  <e>
<s> آسماں پر ہے آخری تارا  <m> دم بخود ہے سحر کا سناٹا  <e>
<s> ہو نہ ہو کوئی آنے والا ہے  <m> کہہ رہا ہے یہ گھر کا سناٹا  <e>
<s> زخم سے واسطہ نہ تھا پہلے  <m> پھول ایسا کھلا نہ تھا پہلے  <e>
<s> اپنے چہرے کا حال کیا کھلتا  <m> ہاتھ میں آئنہ نہ تھا پہلے  <e>
<s> عشق افتاد ناگہانی ہے  <m> حادثہ یہ ہوا نہ تھا پہلے  <e>
<s> ہم نے بھی اک زمانہ دیکھا ہے  <m> اتنا قحط وفا نہ تھا پہلے  <e>
<s> لوگ جام و سبو میں کھوئے رہے  <m> ہم تری آرزو میں کھوئے رہے  <e>
<s> زندگی کی تھی جستجو ہم کو  <m> عمر بھر جستجو میں کھوئے رہے  <e>
<s> محفل رنگ و بو تو مل نہ سکی  <m> خواہش رنگ و بو میں کھوئے رہے  <e>
<s> اشک جو بچ رہے تھے آنکھوں میں  <m> حرمت آبرو میں کھوئے رہے  <e>
<s> ہر طرف تھا حصار کانٹوں کا  <m> پھول فکر نمو میں کھوئے رہے  <e>
<s> کیا تصور تھا چشم ساقی کا  <m> رات بھر ہم سبو میں کھوئے رہے  <e>
<s> اب چراغوں میں زندگی کم ہے  <m> دل جلاؤ کہ روشنی کم ہے  <e>
<s> تاب نظارہ ہے وہی لیکن  <m> ان کے جلووں میں دل کشی کم ہے  <e>
<s> بدلا بدلا مزاج ہے اس کا  <m> اس کی باتوں میں چاشنی کم ہے  <e>
<s> کیف و مستی سرور کیا معنی  <m> زندگی میں بھی اب خوشی کم ہے  <e>
<s> جب کوئی مہربان ہوتا ہے  <m> دل بہت خوش گمان ہوتا ہے  <e>
<s> جس کے پیروں تلے زمین نہیں  <m> اس کا سارا جہان ہوتا ہے  <e>
<s> راستہ سچ کا ہے کٹھن پیارے  <m> ہر قدم امتحان ہوتا ہے  <e>
<s> چیخ اٹھتی ہیں گھر کی دیواریں  <m> درد کب بے زبان ہوتا ہے  <e>
<s> اچھی لگتی ہے دھوپ کی شدت  <m> سر پہ جب سائبان ہوتا ہے  <e>
<s> بے وفا کہئے با وفا کہئے  <m> دل میں آئے جو برملا کہئے  <e>
<s> ان کے ظلم و ستم کا کیا شکوہ  <m> حسن کی شوخیٔ ادا کہئے  <e>
<s> دے دیا دل کسی ستم گر کو  <m> آپ چاہے اسے خطا کہئے  <e>
<s> ہر خوشی کا نکھار ہے اس میں  <m> لذت غم کو اور کیا کہئے  <e>
<s> دل کبھی اس کو مانتا ہی نہیں  <m> آپ خود کو نہ بے وفا کہئے  <e>
<s> ہر ورق اک کتاب ہو جائے  <m> عکس جلوہ نقاب ہو جائے  <e>
<s> پھول دیکھا تھا خواب میں کل اک  <m> آج تعبیر خواب ہو جائے  <e>
<s> خود بخود تیری لے پہ بجنے لگے  <m> سانس تار رباب ہو جائے  <e>
<s> ایک مشکل کا وقت وہ ہوگا  <m> جب دعا مستجاب ہو جائے  <e>
<s> اک قیامت ہے آپ کا وعدہ  <m> چلئے یہ بھی عذاب ہو جائے  <e>
<s> مجھ کو کانٹوں پہ تولنے والے  <m> تو شگفتہ گلاب ہو جائے  <e>
<s> آنکھ پر اعتبار ہو جائے  <m> دل کو گر تم سے پیار ہو جائے  <e>
<s> موت با اعتبار ہو جائے  <m> زندگی شرح دار ہو جائے  <e>
<s> تم کو مل جائے گا سکوں شاید  <m> دل اگر بے قرار ہو جائے  <e>
<s> ہارنے والے ہے دعا میری  <m> میری ہر جیت ہار ہو جائے  <e>
<s> موت اس کو نہ کیوں گوارا ہو  <m> زندگی جس پہ بار ہو جائے  <e>
<s> جس کو نسبت تمہارے نام سے ہو  <m> وہ غزل پر وقار ہو جائے  <e>
<s> گرچہ باطل کو نا پسند رہا  <m> نعرۂ حق مگر بلند رہا  <e>
<s> جس نے عرض نیاز بھی نہ سنی  <m> دل اسی کا نیاز مند رہا  <e>
<s> پی لیا زہر تلخیٔ ایام  <m> پھر بھی لہجہ ہمارا قند رہا  <e>
<s> بے حسی تھی مرے تعاقب میں  <m> اس لیے میں فصیل بند رہا  <e>
<s> سرنگوں رتجگوں کو ہونا پڑا  <m> پرچم خواب سر بلند رہا  <e>
<s> اس کا لہجہ کرخت ہوتا گیا  <m> دل ہمارا بھی سخت ہوتا گیا  <e>
<s> زخم کا ایک ننھا سا پودا  <m> رفتہ رفتہ درخت ہوتا گیا  <e>
<s> تھا سفر یوں تو بے سر و ساماں  <m> شوق منزل ہی رخت ہوتا گیا  <e>
<s> رہبری کا ہر اک علمبردار  <m> خوگر تاج و تخت ہوتا گیا  <e>
<s> تیری خاطر سمیٹ کر رکھا  <m> دل مگر لخت لخت ہوتا گیا  <e>
<s> عشق میں جس مقام سے گزرے  <m> مرحلہ اور سخت ہوتا گیا  <e>
<s> کوئی موسم بھی حسب حال نہیں  <m> پھر بھی دل میں کوئی ملال نہیں  <e>
<s> ہو گئے زخم اس قدر مانوس  <m> کوئی تدبیر اندمال نہیں  <e>
<s> شکوۂ دل میں رات بیت گئی  <m> ہجر سے کم ترا وصال نہیں  <e>
<s> اب ذرا دیر کو ٹھہر جاؤ  <m> اب ستاروں کی ویسی چال نہیں  <e>
<s> لاکھ تمثیلیں استعارے ہوں  <m> پھر بھی تیری کوئی مثال نہیں  <e>
<s> ضبط ہے دیدنی سخن میرا  <m> مرے چہرے پہ اشتعال نہیں  <e>
<s> وہ غزل کی کتاب ہے پیارے  <m> اس کو پڑھنا ثواب ہے پیارے  <e>
<s> وہ کبھی نرم چاندنی سی لگے  <m> اور کبھی آفتاب ہے پیارے  <e>
<s> عمر کچی ہے عشق کیا جانے  <m> خامشی بھی جواب ہے پیارے  <e>
<s> اپنے ہاتھوں پلائے خوشبو تو  <m> سادہ پانی شراب ہے پیارے  <e>
<s> اس کو پڑھنا تو چوم کر پڑھنا  <m> وہ خدا کی کتاب ہے پیارے  <e>
<s> اس کو دیکھو لباس مت دیکھو  <m> وہ پہاڑی گلاب ہے پیارے  <e>
<s> ہنس کے جینے کا تم ہنر سیکھو  <m> زندگی لا جواب ہے پیارے  <e>
<s> یہ زمینی بھی ہے زمانی بھی  <m> فطرت عشق آسمانی بھی  <e>
<s> شرط ہے جاں سے جائیے پہلے  <m> ہے عجب عمر جاودانی بھی  <e>
<s> تم نے جو داستاں سنائی ہے  <m> ہے وہی تو مری کہانی بھی  <e>
<s> کتنے دلچسپ لگنے لگتے ہیں  <m> میرے قصے تری زبانی بھی  <e>
<s> ہیں ضروری بہت ہمارے لیے  <m> یہ فضا آگ اور پانی بھی  <e>
<s> ہو گئی ختم اک کرن کے ساتھ  <m> رات بھی نیند بھی کہانی بھی  <e>
<s> مت انہیں جانیے در و دیوار  <m> ان میں یادیں ہیں کچھ سہانی بھی  <e>
<s> ان دیواروں پہ ہی ہوئی تحریر  <m> میرے ماں باپ کی جوانی بھی  <e>
<s> ہم جو گھر چھوڑ کر چلے آئے  <m> تھے وہ اجداد کی نشانی بھی  <e>
<s> قرض جاں سے نمٹ رہی ہے حیات  <m> اس کی جانب پلٹ رہی ہے حیات  <e>
<s> رفتہ رفتہ گھٹا چھٹے جیسے  <m> بس اسی طرح چھٹ رہی ہے حیات  <e>
<s> چہرہ پہچان تک نہیں پاتی  <m> گرد میں اتنی اٹ رہی ہے حیات  <e>
<s> جیسے سورج غروب ہوتا ہے  <m> پھیل کر یوں سمٹ رہی ہے حیات  <e>
<s> کتنے منظر ہیں ایک منظر میں  <m> کتنے حصوں میں بٹ رہی ہے حیات  <e>
<s> غم کی گرمی سے دل پگھلتے رہے  <m> تجربے آنسوؤں میں ڈھلتے رہے  <e>
<s> ایک لمحے کو تم ملے تھے مگر  <m> عمر بھر دل کو ہم مسلتے رہے  <e>
<s> صبح کے ڈر سے آنکھ لگ نہ سکی  <m> رات بھر کروٹیں بدلتے رہے  <e>
<s> زہر تھا زندگی کے کوزے میں  <m> جانتے تھے مگر نگلتے رہے  <e>
<s> دل رہا سر خوشی سے بیگانہ  <m> گرچہ ارماں بہت نکلتے رہے  <e>
<s> اپنا عزم سفر نہ تھا اپنا  <m> حکم ملتا رہا تو چلتے رہے  <e>
<s> زندگی سر خوشی جنوں وحشت  <m> موت کے نام کیوں بدلتے رہے  <e>
<s> ہو گئے جن پہ کارواں پامال  <m> سب انہی راستوں پہ چلتے رہے  <e>
<s> دل ہی گر باعث ہلاکت تھا  <m> رخ ہواؤں کے کیوں بدلتے رہے  <e>
<s> ہو گئے خامشی سے ہم رخصت  <m> سارے احباب ہاتھ ملتے رہے  <e>
<s> پھر اسی شہر کا فسانہ چھیڑ  <m> مطربہ طرز عاشقانہ چھیڑ  <e>
<s> ساز دل سے اٹھا تھا جو اک بار  <m> پھر وہی راگ والہانہ چھیڑ  <e>
<s> گھر ہے تاریک یورش غم سے  <m> آج اک آتشیں ترانہ چھیڑ  <e>
<s> پھر جہاں دل کشی سے ہے محروم  <m> زلف ہستی کو مثل شانہ چھیڑ  <e>
<s> بزم خوف فنا سے ہے بے دم  <m> کچھ بہ انداز جاودانہ چھیڑ  <e>
<s> آج ہر شے سے بد گماں ہیں ہم  <m> مت ہمیں اے غم زمانہ چھیڑ  <e>
<s> اے غم یار ہم ہیں خاکستر  <m> اور مت اے رفیق خانہ چھیڑ  <e>
<s> حسن پر دسترس کی بات نہ کر  <m> یہ ہوس ہے ہوس کی بات نہ کر  <e>
<s> پوچھ اگلے برس میں کیا ہوگا  <m> مجھ سے پچھلے برس کی بات نہ کر  <e>
<s> یہ بتا حال کیا ہے لاکھوں کا  <m> مجھ سے دو چار دس کی بات نہ کر  <e>
<s> یہ بتا قافلے پہ کیا گزری  <m> محض بانگ جرس کی بات نہ کر  <e>
<s> عشق جان آفریں کا حال سنا  <m> حسن عیسیٰ نفس کی بات نہ کر  <e>
<s> دل میں ہر وقت یاس رہتی ہے  <m> اب طبیعت اداس رہتی ہے  <e>
<s> ان سے ملنے کی گو نہیں صورت  <m> ان سے ملنے کی آس رہتی ہے  <e>
<s> موت سے کچھ نہیں خطر مجھ کو  <m> وہ تو ہر وقت پاس رہتی ہے  <e>
<s> آب حیواں جسے بجھا نہ سکے  <m> زندگی کو وہ پیاس رہتی ہے  <e>
<s> دل تو جلووں سے بد حواس ہی تھا  <m> آنکھ بھی بد حواس رہتی ہے  <e>
<s> ان کی صورت عجب ہے شعبدہ باز  <m> دور رہ کر بھی پاس رہتی ہے  <e>
<s> درد کا حال آہ سے پوچھو  <m> دل کی باتیں نگاہ سے پوچھو  <e>
<s> عظمت رحمت خداوندی  <m> آرزوئے گناہ سے پوچھو  <e>
<s> ان کی پیہم نوازشوں کا اثر  <m> میرے حال تباہ سے پوچھو  <e>
<s> دل خوددار کی زبوں حالی  <m> ہوش عز و جاہ سے پوچھو  <e>
<s> پستئ ہر بلندئ دنیا  <m> منتہائے نگاہ سے پوچھو  <e>
<s> بعد مدت کے یہ ہوا معلوم  <m> جو ہے معلوم وہ ہے نا معلوم  <e>
<s> کس نے کھوئے ہیں ہوش کیا معلوم  <m> کون کافر ہے یہ خدا معلوم  <e>
<s> ہم کو منزل کی ہے تلاش بہت  <m> گو نہیں اس کا راستا معلوم  <e>
<s> دل میں اک درد کی کسک سی تھی  <m> اب ہوئی اس کی انتہا معلوم  <e>
<s> جستجوئے ہزار کے با وصف  <m> کچھ ہوا کچھ نہیں ہوا معلوم  <e>
<s> راز کونین اسی پہ فاش نہیں  <m> جس نے سمجھا کہ ہو گیا معلوم  <e>
<s> اس کو قدرت نے دی گراں گوشی  <m> جس کو ہے ساز کی صدا معلوم  <e>
<s> درد سے واسطہ ہے درد سے کام  <m> گو ہے اس درد کی دوا معلوم  <e>
<s> مجھ سے اتنا نہ انحراف کرو  <m> جو خطا ہو گئی معاف کرو  <e>
<s> میں خطاؤں کو مان لیتا ہوں  <m> تم محبت کا اعتراف کرو  <e>
<s> یہ کدورت نہیں تمہیں زیبا  <m> دل کو میری طرف سے صاف کرو  <e>
<s> فیصلہ تم پہ اب تو چھوڑ دیا  <m> میرے حق میں کرو خلاف کرو  <e>
<s> میری ہر بات میں ہے مجبوری  <m> میری ہر بات کو معاف کرو  <e>
<s> صاف ہے میرے دل کا آئینہ  <m> مجھ سے تم بات صاف صاف کرو  <e>
<s> تو اگر دل میں ایک بار آئے  <m> عمر بھر کے لئے قرار آئے  <e>
<s> آشیانہ ہی گلستاں میں نہیں  <m> اب خزاں آئے یا بہار آئے  <e>
<s> وہ نہ آئیں تو اے دم آخر  <m> لب پہ نام ان کا بار بار آئے  <e>
<s> موت نے آسرا دیا بھی تو کب  <m> جب مصیبت کے دن گزار آئے  <e>
<s> یاس کہتی ہے کچھ تمنا کچھ  <m> کس کی باتوں پہ اعتبار آئے  <e>
<s> یہ تو کچھ تلخ تھی مرے ساقی  <m> اب جو آئے وہ خوش گوار آئے  <e>
<s> اس کو تیرا پیامبر سمجھوں  <m> موت اگر وقت انتظار آئے  <e>
<s> زخم دل بھی دکھا کے دیکھ لیا  <m> بس تمہیں آزما کے دیکھ لیا  <e>
<s> داغ دل سے بھی روشنی نہ ملی  <m> یہ دیا بھی جلا کے دیکھ لیا  <e>
<s> شکوہ مٹتے ہیں کیوں کر آپ سے آپ  <m> سامنے ان کے جا کے دیکھ لیا  <e>
<s> مژدہ اے حسرت دل پر شوق  <m> اس نے پھر مسکرا کے دیکھ لیا  <e>
<s> آبرو اور بھی ہوئی پانی  <m> اشک حسرت بہا کے دیکھ لیا  <e>
<s> ترک الفت کے سن لئے الزام  <m> راز دل کو چھپا کے دیکھ لیا  <e>
<s> جو نہ دیکھا تھا آج تک ہم نے  <m> دل کی باتوں میں آ کے دیکھ لیا  <e>
<s> تم نہ آؤ تو نامہ بر ہی سہی  <m> مبتدا ہو نہ ہو خبر ہی سہی  <e>
<s> اس کے سائے میں دم تو لیتا ہوں  <m> شاخ امید بے ثمر ہی سہی  <e>
<s> دل کی نکلی تو ہے بھڑاس ذرا  <m> آہ بیگانۂ اثر ہی سہی  <e>
<s> اور تو آپ سے نہ کچھ ہوگا  <m> مہربانی کی اک نظر ہی سہی  <e>
<s> چھوڑ واعظ ریا کو جام اٹھا  <m> خیر ممکن نہیں تو شر ہی سہی  <e>
<s> ایک مدت سے سن رہا ہے جہاں  <m> داستاں میری مختصر ہی سہی  <e>
<s> کیوں ہے نا معتبر کرم ان کا  <m> زندگی درد معتبر ہی سہی  <e>
<s> نور افزا ہے یاد چہرۂ دوست  <m> رات فرقت کی بے سحر ہی سہی  <e>
<s> ہے یہی میرا کعبۂ مقصود  <m> سجدہ کرنے کو تیرا در ہی سہی  <e>
<s> روز منت کش دوا تو نہ ہو  <m> زندگی ایک درد سر ہی سہی  <e>
<s> کچھ تمہیں بھی تو رحم لازم ہے  <m> میری فریاد بے اثر ہی سہی  <e>
<s> دل کا آزار کم نہیں ہوتا  <m> شوق دیدار کم نہیں ہوتا  <e>
<s> بڑھ رہی ہے بہت مسیحائی  <m> درد بیمار کم نہیں ہوتا  <e>
<s> صلح سازان بزم عالم کا  <m> جوش پیکار کم نہیں ہوتا  <e>
<s> دیکھ کر تم کو اور کو دیکھیں  <m> اب تو معیار کم نہیں ہوتا  <e>
<s> ان کے انکار روح فرسا سے  <m> ان کا اقرار کم نہیں ہوتا  <e>
<s> اے فلک اور کوئی تازہ ستم  <m> کرم یار کم نہیں ہوتا  <e>
<s> ظاہری حق پرستیوں سے کبھی  <m> کفر دیں دار کم نہیں ہوتا  <e>
<s> دور مے میں کمی تو آتی ہے  <m> شوق میخوار کم نہیں ہوتا  <e>
<s> مے سے رغبت ہے شیخ کو ہر چند  <m> مے سے انکار کم نہیں ہوتا  <e>
<s> رہ گزر رہ گزر سے پوچھ لیا  <m> تیرا گھر سب کے گھر سے پوچھ لیا  <e>
<s> جو زباں سے نہ کر سکے وہ بیاں  <m> ہم نے ان کی نظر سے پوچھ لیا  <e>
<s> گمرہی اور بڑھ گئی اپنی  <m> راستہ راہبر سے پوچھ لیا  <e>
<s> جب زمیں نے دیا نہ تیرا پتا  <m> ہم نے شمس و قمر سے پوچھ لیا  <e>
<s> تم نہ آؤ نہ آئے گی رونق  <m> ہم نے دیوار و در سے پوچھ لیا  <e>
<s> میری چپ کو وہ کیا سمجھتے ہیں  <m> راز جب چشم تر سے پوچھ لیا  <e>
<s> دل میں حسرت کوئی بچی ہی نہیں  <m> آگ ایسی لگی بجھی ہی نہیں  <e>
<s> اس نے جب خود کو بے نقاب کیا  <m> پھر کسی کی نظر اٹھی ہی نہیں  <e>
<s> جیسا اس بار کھل کے روئے ہم  <m> ایسی بارش کبھی ہوئی ہی نہیں  <e>
<s> زندگی کو گلے لگاتے کیا  <m> زندگی عمر بھر ملی ہی نہیں  <e>
<s> منتظر کب سے چاند چھت پر ہے  <m> کوئی کھڑکی ابھی کھلی ہی نہیں  <e>
<s> میں جسے اپنی زندگی سمجھا  <m> سچ تو یہ ہے وہ میری تھی ہی نہیں  <e>
<s> روح کے زخم بھر رہا ہے کون  <m> میرے اندر اتر رہا ہے کون  <e>
<s> میں تو زندہ ہوں اپنے لہجے میں  <m> لمحہ لمحہ یہ مر رہا ہے کون  <e>
<s> لوگ شیشہ صفت نہیں ہیں مگر  <m> ریزہ ریزہ بکھر رہا ہے کون  <e>
<s> پتھروں کے کلیجے پھٹنے لگے  <m> صبح دم آہ بھر رہا ہے کون  <e>
<s> سب چراغوں کے سر سلامت ہیں  <m> پھر اندھیروں سے ڈر رہا ہے کون  <e>
<s> دہریے صرف اتنا بتلا دیں  <m> رنگ پھولوں میں بھر رہا ہے کون  <e>
<s> ہجر کی رات یاد آتی ہے  <m> پھر وہی بات یاد آتی ہے  <e>
<s> تم نے چھیڑا تو کچھ کھلے ہم بھی  <m> بات پر بات یاد آتی ہے  <e>
<s> تم تھے اور ہم تھے چاند نکلا تھا  <m> ہائے وہ رات یاد آتی ہے  <e>
<s> صبح کے وقت ذرے ذرے کی  <m> وہ مناجات یاد آتی ہے  <e>
<s> ہائے کیا چیز تھی جوانی بھی  <m> اب تو دن رات یاد آتی ہے  <e>
<s> جام خالی جہاں نظر آیا  <m> میری آنکھوں میں خوں اتر آیا  <e>
<s> وہ بہت کم کسی نے دیکھا ہے  <m> مجھ کو جو کچھ یہاں نظر آیا  <e>
<s> جھک گئے آسمان سجدے میں  <m> کون یہ اپنے بام پر آیا  <e>
<s> کانپ اٹھا چرخ ہل گئی دنیا  <m> وہ جہاں اپنی بات پر آیا  <e>
<s> اس نے پوچھا مزاج کیسا ہے  <m> دل جو امڈا ہوا تھا بھر آیا  <e>
<s> جب کبھی اس نے کی نظر مجھ پر  <m> ایک چھالا نیا ابھر آیا  <e>
<s> تیری جانب سے ہوشیار گیا  <m> اپنی جانب سے بے خبر آیا  <e>
<s> کاش سنتے وہ پر اثر باتیں  <m> دل سے جو کی تھیں عمر بھر باتیں  <e>
<s> بے سبب تیرے لب نہیں خاموش  <m> کر رہی ہے تری نظر باتیں  <e>
<s> کوئی سمجھائے آ کے ناصح کو  <m> سن سکے کون اس قدر باتیں  <e>
<s> اس کے افسانے بن گئے لاکھوں  <m> میں نے جو کی تھیں عمر بھر باتیں  <e>
<s> کام دنیا میں بہت کرنا ہے  <m> قبل مرنے کے ہمیں مرنا ہے  <e>
<s> آئیے نزع کا ہنگام ہے اب  <m> مشورہ آپ سے کچھ کرنا ہے  <e>
<s> دل نے یہ کہہ کے کہیں چھوڑا ساتھ  <m> ہم کو کچھ کام یہاں کرنا ہے  <e>
<s> قتل کرنے میں تکلف نہ کرو  <m> آخر اک روز ہمیں مرنا ہے  <e>
<s> تم سے اک روز کریں گے تقریر  <m> اپنی باتوں میں اثر بھرنا ہے  <e>
<s> تم کو دکھلائیں گے دل کی تصویر  <m> جا بجا رنگ ابھی بھرنا ہے  <e>
<s> سامنے آئنہ تھا مستی تھی  <m> ان پر اک شان خود پرستی تھی  <e>
<s> مجھ کو کعبہ میں بھی ہمیشہ شیخ  <m> یاد ایام بت پرستی تھی  <e>
<s> صرف دل ہی نہیں جلا میرا  <m> ذرہ ذرہ میں اس کے بستی تھی  <e>
<s> کیوں زلیخا تری عدالت میں  <m> حسن کی جنس ایسی سستی تھی  <e>
<s> سوجھتا تھا نہ انتظار میں کچھ  <m> دیکھنے کو نگہ ترستی تھی  <e>
<s> نہ ہوئی ہم سے شب بسر نہ ہوئی  <m> کس سے پوچھیں کہ کیوں سحر نہ ہوئی  <e>
<s> وہ نظر شوخ و فتنہ زا ہی سہی  <m> کیوں مرے حال زار پر نہ ہوئی  <e>
<s> بزم میں یہ ادا ہمیں سمجھے  <m> سب کو دیکھا ادھر نظر نہ ہوئی  <e>
<s> اے مرا حال پوچھنے والے  <m> تجھ کو اب تک مری خبر نہ ہوئی  <e>
<s> ہم اسی زندگی پہ مرتے ہیں  <m> جو یہاں چین سے بسر نہ ہوئی  <e>
<s> کیسے کیسے ستم ہوئے تجھ پر  <m> کیوں مرے دل تجھے خبر نہ ہوئی  <e>
<s> روح عالم میں پھونک دی تو کیا  <m> میری جانب تو اک نظر نہ ہوئی  <e>
<s> اف مرے غم کدے کی تاریکی  <m> آپ آئے بھی تو سحر نہ ہوئی  <e>
<s> دل نے دنیا نئی بنا ڈالی  <m> اور ہمیں آج تک خبر نہ ہوئی  <e>
<s> مجھ سے رخصت ہوئی تھی جب دنیا  <m> تم کہاں تھے تمہیں خبر نہ ہوئی  <e>
<s> ہجر کی رات کاٹنے والے  <m> کیا کرے گا اگر سحر نہ ہوئی  <e>
<s> میرے رونے پہ یہ ہنسی کیسی  <m> اے ستم گر یہ دل لگی کیسی  <e>
<s> کھل گئی پھر کوئی رگ دل کیا  <m> دیدۂ خشک ہیں نمی کیسی  <e>
<s> ہوش ہے تجھ کو خاک کے پتلے  <m> یہ تمرد یہ سرکشی کیسی  <e>
<s> تھا یہ اک امتحاں طبیعت کا  <m> ورنہ ناصح سے دوستی کیسی  <e>
<s> رو رہا ہوں اسی تصور میں  <m> دی تھی یہ مجھ کو زندگی کیسی  <e>
<s> خاک چہرے پہ مل رہا ہوں میں  <m> آسماں سے نکل رہا ہوں میں  <e>
<s> چپکے چپکے وہ پڑھ رہا ہے مجھے  <m> دھیرے دھیرے بدل رہا ہوں میں  <e>
<s> میں نے سورج سے دوستی کی ہے  <m> شام ہوتے ہی ڈھل رہا ہوں میں  <e>
<s> ایک آتش کدہ ہے یہ دنیا  <m> جس میں صدیوں سے جل رہا ہوں میں  <e>
<s> راستوں نے قبائیں سی لی ہیں  <m> اب سفر کو مچل رہا ہوں میں  <e>
<s> اب مری جستجو کرے صحرا  <m> اب سمندر پہ چل رہا ہوں میں  <e>
<s> شیشہ لب سے جدا نہیں ہوتا  <m> نشہ پھر بھی سوا نہیں ہوتا  <e>
<s> درد دل جب سوا نہیں ہوتا  <m> عشق میں کچھ مزا نہیں ہوتا  <e>
<s> ہر نظر سرمگیں تو ہوتی ہے  <m> ہر حسیں دل ربا نہیں ہوتا  <e>
<s> ہاں یہ دنیا برا بناتی ہے  <m> ورنہ انساں برا نہیں ہوتا  <e>
<s> عصر حاضر ہے جب قیامت خیز  <m> حشر پھر کیوں بپا نہیں ہوتا  <e>
<s> پارسا رند ہو تو سکتا ہے  <m> رند کیوں پارسا نہیں ہوتا  <e>
<s> جان نذر شباب ہو کے رہی  <m> زندگی کامیاب ہو کے رہی  <e>
<s> میری جانب جو اٹھ گئی تھی کبھی  <m> وہ نظر لا جواب ہو کے رہی  <e>
<s> عشق میں راہ راست بھی اکثر  <m> راہ پر پیچ و تاب ہو کے رہی  <e>
<s> بعد توبہ کے اور بھی ساقی  <m> میری حالت خراب ہو کے رہی  <e>
<s> ان کی محفل میں بے کسی میری  <m> باعث انقلاب ہو کے رہی  <e>
<s> فصل گل میں مزے اڑائیں گے  <m> یہ تمنا بھی خواب ہو کے رہی  <e>
<s> عشق شعلہ نہ حسن شبنم ہے  <m> سب طلسم سرشت آدم ہے  <e>
<s> اب یہ مایوسیوں کا عالم ہے  <m> فرط راحت بھی شدت غم ہے  <e>
<s> آج اس کور دل میں زمانے میں  <m> کون تیری ادا کا محرم ہے  <e>
<s> کیوں کرے وہ مسرتوں کی تلاش  <m> جس کی فطرت ہی خوگر غم ہے  <e>
<s> اک قیامت ہے تیرا ہر انداز  <m> ہر ادا فتنۂ مجسم ہے  <e>
<s> آنکھ بدلی ہوئی ہے دنیا کی  <m> جب سے تیری نگاہ برہم ہے  <e>
<s> میرے ہی دم سے تیری محفل کا  <m> جو بھی ذرہ ہے جان عالم ہے  <e>
<s> اپنی تقدیر کی شکایت کیا  <m> آپ کا التفات ہی کم ہے  <e>
<s> سانپ نے غار میں رہائش کی  <m> اور دیدار کی گزارش کی  <e>
<s> سبزگی نے غلاف کاڑھ لیا  <m> اور نعلین کی ستائش کی  <e>
<s> لب پہ نعت نبی رواں رہنا  <m> اور سینے میں آگ خواہش کی  <e>
<s> غار میں دوسرا بھی تھا کوئی  <m> جس نے دیوار پر نگارش کی  <e>
<s> پیش رو بارگاہ میں پہنچے  <m> یعنی بار دگر سفارش کی  <e>
<s> عام سی ہے دراز قد بھی نہیں  <m> پر محبت کی کوئی حد بھی نہیں  <e>
<s> سبزی مائل ہے آنکھ کا عدسہ  <m> اور اس پر کوئی عدد بھی نہیں  <e>
<s> تو نے پوچھا تو کہہ دیا جو تھا  <m> یعنی اندر کہیں حسد بھی نہیں  <e>
<s> اب دلائل کی پوٹلی کھولیں  <m> یہ حوالہ تو مستند بھی نہیں  <e>
<s> زخم سلنے سے کیا تلافی ہو  <m> داخلیت کی کوئی مد بھی نہیں  <e>
<s> زخم کے ہونٹ پر لعاب اس کا  <m> خوش بہت ہے مجھے خوش آب اس کا  <e>
<s> اس نے اپلوں پہ دیگچی رکھی  <m> اور پکنے لگا شباب اس کا  <e>
<s> عشق نے پھر کسی کو بھیجا ہے  <m> خیر مقدم کرے چناب اس کا  <e>
<s> تجھ تمنا میں جو عبادت کی  <m> کیا تجھے بخش دوں ثواب اس کا  <e>
<s> قوس پر سے عمود اٹھتا ہوا  <m> یعنی پھر جل اٹھا ہے خواب اس کا  <e>
<s> دائرہ دائرے کو چھوتا ہوا  <m> اور قوسین پر حجاب اس کا  <e>
<s> عقل گو آستاں سے دور نہیں  <m> اس کی تقدیر میں حضور نہیں  <e>
<s> دل بینا بھی کر خدا سے طلب  <m> آنکھ کا نور دل کا نور نہیں  <e>
<s> علم میں بھی سرور ہے لیکن  <m> یہ وہ جنت ہے جس میں حور نہیں  <e>
<s> کیا غضب ہے کہ اس زمانے میں  <m> ایک بھی صاحب سرور نہیں  <e>
<s> اک جنوں ہے کہ با شعور بھی ہے  <m> اک جنوں ہے کہ با شعور نہیں  <e>
<s> ناصبوری ہے زندگی دل کی  <m> آہ وہ دل کہ ناصبور نہیں  <e>
<s> بے حضوری ہے تیری موت کا راز  <m> زندہ ہو تو تو بے حضور نہیں  <e>
<s> ہر گہر نے صدف کو توڑ دیا  <m> تو ہی آمادۂ ظہور نہیں  <e>
<s> ارنی میں بھی کہہ رہا ہوں مگر  <m> یہ حدیث کلیم و طور نہیں  <e>
<s> کم سے کم عارضی نہیں ہوگی  <m> موت اتنی بری نہیں ہوگی  <e>
<s> اتنی چھوٹی ہے کائنات مجھے  <m> کھل کے آوارگی نہیں ہوگی  <e>
<s> دین میں جبر کو روا رکھنا  <m> مذہبی خود کشی نہیں ہوگی  <e>
<s> سب پہ تنقیص کر رہا ہے وہ  <m> اس سے اب شاعری نہیں ہوگی  <e>
<s> حفظ کر لوں گا میں بدن اس کا  <m> جیب میں ڈایری نہیں ہوگی  <e>
<s> سب تمنائیں پوری کرنی ہیں  <m> تو بتا کون سی نہیں ہوگی  <e>
<s> سب کو سب کچھ ملے گا جنت میں  <m> بس وہاں زندگی نہیں ہوگی  <e>
<s> اب جو چمکے گی دیکھ کر اس کو  <m> بھوک وہ جسم کی نہیں ہوگی  <e>
<s> وقت مٹھی میں ہوگا تب ترے پاس  <m> ہاتھ پر جب گھڑی نہیں ہوگی  <e>
<s> کہہ دیا ناں وہ میرا ماضی تھا  <m> اس پہ اب بات بھی نہیں ہوگی  <e>
<s> جھیل کی داستان ختم ہوئی  <m> چاند ہوگا پری نہیں ہوگی  <e>
<s> دکھ میں لپٹا ہوا ستائے بدن  <m> میں پکارا چلوں کہ ہائے بدن  <e>
<s> یہ بدن اپنے ساتھ لے جائے  <m> اور اپنا وہ چھوڑ جائے بدن  <e>
<s> پہلے گوندھا گیا خمیر ان کا  <m> پھر خدا نے کہیں بنائے بدن  <e>
<s> روح پرواز کر گئی میری  <m> اور کہتی رہی کہ ہائے بدن  <e>
<s> اک پرندہ کسی کی ہجرت کا  <m> نوچ کر لے گیا قبائے بدن  <e>
<s> تیری الفت کی داستاں ہم کو  <m> آ کے اک روز تو سنائے بدن  <e>
<s> مسکراؤں میں اس کی حالت پر  <m> میری حالت پہ مسکرائے بدن  <e>
<s> حسب مقصود ہو گیا ہوں میں  <m> راکھ کا دود ہو گیا ہوں میں  <e>
<s> ایک کمرے تلک بصیرت ہے  <m> کتنا محدود ہو گیا ہوں میں  <e>
<s> نام پہلے برائے نام تو تھا  <m> اب تو مفقود ہو گیا ہوں میں  <e>
<s> یوں کھنچے مفلسی میں سب رشتے  <m> جیسے مردود ہو گیا ہوں میں  <e>
<s> منفعت بانٹتا رہا کل تک  <m> آج بے سود ہو گیا ہوں میں  <e>
<s> شہر رد و قبول میں آ کر  <m> بود و نابود ہو گیا ہوں میں  <e>
<s> عمر کی نارسا مسافت میں  <m> گرد آلود ہو گیا ہوں میں  <e>
<s> حزن کی یاس کی ودیعت پر  <m> عین مسعود ہو گیا ہوں میں  <e>
<s> عقل کو چھوڑ عشق میں آ جا  <m> خام ہے عشق سوں جو کوئی لا جا  <e>
<s> عشق بازی میں دل کو رکھ ثابت  <m> اپنا معشوق آپ میں پا جا  <e>
<s> عشق کی راہ میں ہے یک رنگی  <m> کیا وہاں بادشاہ کیا راجا  <e>
<s> عشق کی راہ میں مسافر کو  <m> عاشقاں بولتے ہیں جلد جا جا  <e>
<s> جب پیارا گلہ سناتا ہے  <m> عشق تازہ بدن میں آتا ہے  <e>
<s> ہوش جاتا ہے سر سوں سب یک بار  <m> جب گھونگھٹ کھول مکھ دکھاتا ہے  <e>
<s> تب عدو دیکھ کر مجھے میرا  <m> مار کے مثل پیچ کھاتا ہے  <e>
<s> خاک ہوتا ہے بلکہ جل اس وقت  <m> مجھ کو خلوت میں جب بلاتا ہے  <e>
<s> مجھ کو لے جا پیاس اپس گھر میں  <m> بادۂ وصل پھر پلاتا ہے  <e>
<s> کر مجازی میں فن حقیقت کا  <m> حاسداں کے دلاں جلاتا ہے  <e>
<s> سارے موسم بدل گئے شاید  <m> اور ہم بھی سنبھل گئے شاید  <e>
<s> جھیل کو کر کے ماہتاب سپرد  <m> عکس پا کر بہل گئے شاید  <e>
<s> ایک ٹھہراؤ آ گیا کیسا  <m> زاویے ہی بدل گئے شاید  <e>
<s> اپنی لو میں تپا کے ہم خود کو  <m> موم بن کر پگھل گئے شاید  <e>
<s> کانپتی لو قرار پانے لگی  <m> جھونکے آ کر نکل گئے شاید  <e>
<s> ہم ہوا سے بچا رہے تھے جنہیں  <m> ان چراغوں سے جل گئے شاید  <e>
<s> اب کے برسات میں بھی دل خوش ہے  <m> ہجر کے خوف ٹل گئے شاید  <e>
<s> صاف ہونے لگے سبھی منظر  <m> اشک آنکھوں سے ڈھل گئے شاید  <e>
<s> بارش سنگ جیسے بارش گل  <m> سارے پتھر پگھل گئے شاید  <e>
<s> جیت کی اور نہ ہار کی ضد ہے  <m> دل کو شاید قرار کی ضد ہے  <e>
<s> کوئی بھی تو نہیں تعاقب میں  <m> جانے کس سے فرار کی ضد ہے  <e>
<s> ہم سے کچھ کہہ رہے ہیں سناٹے  <m> پر ہمیں انتظار کی ضد ہے  <e>
<s> عشق چاہے کہ لب کو جام لکھے  <m> حسن کو انکسار کی ضد ہے  <e>
<s> بارہا ہم نے سنگسار کیا  <m> پر اسے اعتبار کی ضد ہے  <e>
<s> ایک انجام طے شدہ کے لیے  <m> پھر خزاں کو بہار کی ضد ہے  <e>
<s> اک بار اس سے کیا ملیں نظریں  <m> دل کو اب بار بار کی ضد ہے  <e>
<s> میں نے سوچا ہے رات بھر تم کو  <m> کاش ہو جائے یہ خبر تم کو  <e>
<s> زندگی میں کبھی کسی کو بھی  <m> میں نے چاہا نہیں مگر تم کو  <e>
<s> جانتی ہوں کہ تم نہیں موجود  <m> ڈھونڈھتی ہے مگر نظر تم کو  <e>
<s> تم بھی افسوس راہ رو نکلے  <m> میں تو سمجھی تھی ہم سفر تم کو  <e>
<s> مجھ میں اب میں نہیں رہی باقی  <m> میں نے چاہا ہے اس قدر تم کو  <e>
<s> بام سے ڈھل چکا ہے آدھا دن  <m> کس سے ملنے چلا ہے آدھا دن  <e>
<s> تم جو چاہو تو رک بھی سکتا ہے  <m> ورنہ کس سے رکا ہے آدھا دن  <e>
<s> جھانکتی شام کے کنارے پر  <m> مجھ سے پھر لڑ پڑا ہے آدھا دن  <e>
<s> اس نے دیکھا جہاں پلٹ کے مجھے  <m> بس وہیں رک گیا ہے آدھا دن  <e>
<s> آس کی آہٹیں جگائے ہوئے  <m> کھڑکیوں میں سجا ہے آدھا دن  <e>
<s> دھوپ کی ریشمیں طنابوں پر  <m> کس طرح ٹوٹتا ہے آدھا دن  <e>
<s> پڑ رہی ہوگی برف وادی میں  <m> آنکھ میں جم گیا ہے آدھا دن  <e>
<s> تیرگی کا لباس اوڑھے ہوئے  <m> میرے اندر چھپا ہے آدھا دن  <e>
<s> کیا کسی بات کی سزا ہے مجھے  <m> راستہ پھر بلا رہا ہے مجھے  <e>
<s> زندہ رہنے کی مجھ کو عادت ہے  <m> روز مرنے کا تجربہ ہے مجھے  <e>
<s> اتنا گم ہوں کے اب مرا سایا  <m> میرے اندر بھی ڈھونڈتا ہے مجھے  <e>
<s> چاند کو دیکھ کر یوں لگتا ہے  <m> چاند سے کوئی دیکھتا ہے مجھے  <e>
<s> پہلے تو جستجو تھی منزل کی  <m> اب کوئی کام دوسرا ہے مجھے  <e>
<s> یے مری نیند کس مقام پہ ہے  <m> خواب میں خواب دکھ رہا ہے مجھے  <e>
<s> آئنہ میں چھپا ہوا چہرہ  <m> ایسا لگتا ہے جانتا ہے مجھے  <e>
<s> حادثہ کون سا ہوا پہلے  <m> رات آئی کہ دن ڈھلا پہلے  <e>
<s> اب میں پانی تلاش کرتا ہوں  <m> بھوک تھی میرا مسئلہ پہلے  <e>
<s> خواب تھے میری دسترس میں دو  <m> میں نے دیکھا تھا دوسرا پہلے  <e>
<s> اب تو وہ بھی نظر نہیں آتا  <m> دکھ رہا تھا جو راستہ پہلے  <e>
<s> اب تو یہ بھی قدیم لگتا ہے  <m> کس قدر شہر تھا نیا پہلے  <e>
<s> اس سے پہلے کہ ٹوٹتی امید  <m> ٹوٹ جانا تھا حوصلہ پہلے  <e>
<s> پھول کے زخم بعد میں پوچھیں  <m> ہاتھ کانٹوں سے چھل گیا پہلے  <e>
<s> رات اک حادثہ ہوا مجھ میں  <m> ایک دروازہ سا کھلا مجھ میں  <e>
<s> میرے اندر چراغ جلتے ہیں  <m> رقص کرتی ہے اک ہوا مجھ میں  <e>
<s> پھر سے آکار لے رہا ہے کہیں  <m> ایک چہرہ نیا نیا مجھ میں  <e>
<s> مجھ کو یہ کام خود ہی کرنا تھا  <m> عمر بھر کون جاگتا مجھ میں  <e>
<s> اب بھی سینہ جلا رہا ہے مرا  <m> ایک سورج بجھا ہوا مجھ میں  <e>
<s> جانے وہ کون ہے جو رہتا ہے  <m> سہما سہما ڈرا ڈرا مجھ میں  <e>
<s> دھند ہے یا دھواں سمجھتا ہوں  <m> وسعت آسماں سمجھتا ہوں  <e>
<s> عشق کی لذتوں سے ہوں واقف  <m> درد و آہ و فغاں سمجھتا ہوں  <e>
<s> غرق ہوتے جہاز دیکھے ہیں  <m> سیل وقت رواں سمجھتا ہوں  <e>
<s> گفتگو کرتا ہوں درختوں سے  <m> پنچھیوں کی زباں سمجھتا ہوں  <e>
<s> وہ کمال شعور پایہ ہے  <m> ان کہی داستاں سمجھتا ہوں  <e>
<s> کر لیا دن میں کام آٹھ سے پانچ  <m> اب چلے دور جام آٹھ سے پانچ  <e>
<s> چاند ہے اور آسمان ہے صاف  <m> رہیے بالائے بام آٹھ سے پانچ  <e>
<s> اب تو ہم بن گئے ہیں ایک مشین  <m> اب ہمارا ہے نام آٹھ سے پانچ  <e>
<s> شعر کیا شاعری کے بارے میں  <m> سوچنا بھی حرام آٹھ سے پانچ  <e>
<s> کچھ خریدیں تو بھاؤ پانچ کے آٹھ  <m> اور بیچیں تو دام آٹھ سے پانچ  <e>
<s> وہ ملے بھی تو بس یہ پوچھیں گے  <m> کچھ ملا کام وام آٹھ سے پانچ  <e>
<s> جن دنوں غم زیادہ ہوتا ہے  <m> آنکھ میں نم زیادہ ہوتا ہے  <e>
<s> کچھ تو حساس ہم زیادہ ہیں  <m> کچھ وہ برہم زیادہ ہوتا ہے  <e>
<s> درد دل کا بھی کوئی ٹھیک نہیں  <m> خود بخود کم زیادہ ہوتا ہے  <e>
<s> سب سے پہلے انہیں جھکاتے ہیں  <m> جن میں دم خم زیادہ ہوتا ہے  <e>
<s> دل میں ہر چند آرزو تھی بہت  <m> کام تھوڑا تھا گفتگو تھی بہت  <e>
<s> سنگ منزل یہ چھیڑتا ہے مجھے  <m> آ تجھے میری جستجو تھی بہت  <e>
<s> اے ہوس دیکھ داغ داغ جگر  <m> تو بھی مشتاق رنگ و بو تھی بہت  <e>
<s> کون ہے جس سے میں نہیں الجھا  <m> گو مری طبع صلح جو تھی بہت  <e>
<s> بڑھ گئی تجھ سے مل کے تنہائی  <m> روح جویائے ہم سبو تھی بہت  <e>
<s> اک تری ہی نگاہ میں نہ جچے  <m> شہر میں ورنہ آبرو تھی بہت  <e>
<s> جو زمانے کا ہم زباں نہ رہا  <m> وہ کہیں بھی تو کامراں نہ رہا  <e>
<s> اس طرح کچھ بدل گئی ہے زمیں  <m> ہم کو اب خوف آسماں نہ رہا  <e>
<s> جانے کن مشکلوں سے جیتے ہیں  <m> کیا کریں کوئی مہرباں نہ رہا  <e>
<s> ایسی بیگانگی نہیں دیکھی  <m> اب کسی کا کوئی یہاں نہ رہا  <e>
<s> ہر جگہ بجلیوں کی یورش ہے  <m> کیا کہیں اپنا آشیاں نہ رہا  <e>
<s> مفلسی کیا گلہ کریں تجھ سے  <m> ساتھ تیرا کہاں کہاں نہ رہا  <e>
<s> حسرتیں بڑھ کے چومتی ہیں قدم  <m> منزلوں کا کوئی نشاں نہ رہا  <e>
<s> خون دل اپنا جل رہا ہے مگر  <m> شمع کے سر پہ وہ دھواں نہ رہا  <e>
<s> غم نہیں ہم تباہ ہو کے رہے  <m> حادثہ بھی تو ناگہاں نہ رہا  <e>
<s> قافلے خود سنبھل سنبھل کے بڑھے  <m> جب کوئی میر کارواں نہ رہا  <e>
<s> دشمن جاں کوئی بنا ہی نہیں  <m> اتنے ہم لائق جفا ہی نہیں  <e>
<s> آزما لو کہ دل کو چین آئے  <m> یہ نہ کہنا کہیں وفا ہی نہیں  <e>
<s> ہم پشیماں ہیں وہ بھی حیراں ہیں  <m> ایسا طوفاں کبھی اٹھا ہی نہیں  <e>
<s> جانے کیوں ان سے ملتے رہتے ہیں  <m> خوش وہ کیا ہوں گے جب خفا ہی نہیں  <e>
<s> تم نے اک داستاں بنا ڈالی  <m> ہم نے تو راز غم کہا ہی نہیں  <e>
<s> غم گسار اس طرح سے ملتے ہیں  <m> جیسے دنیا میں کچھ ہوا ہی نہیں  <e>
<s> اے جنوں کون سی یہ منزل ہے  <m> کیا کریں کچھ ہمیں پتا ہی نہیں  <e>
<s> موت کے دن قریب آ پہنچے  <m> ہائے ہم نے تو کچھ کیا ہی نہیں  <e>
<s> داغ دل ہم کو یاد آنے لگے  <m> لوگ اپنے دیئے جلانے لگے  <e>
<s> کچھ نہ پا کر بھی مطمئن ہیں ہم  <m> عشق میں ہاتھ کیا خزانے لگے  <e>
<s> یہی رستہ ہے اب یہی منزل  <m> اب یہیں دل کسی بہانے لگے  <e>
<s> خود فریبی سی خود فریبی ہے  <m> پاس کے ڈھول بھی سہانے لگے  <e>
<s> اب تو ہوتا ہے ہر قدم پہ گماں  <m> ہم یہ کیسا قدم اٹھانے لگے  <e>
<s> اس بدلتے ہوئے زمانے میں  <m> تیرے قصے بھی کچھ پرانے لگے  <e>
<s> رخ بدلنے لگا فسانے کا  <m> لوگ محفل سے اٹھ کے جانے لگے  <e>
<s> ایک پل میں وہاں سے ہم اٹھے  <m> بیٹھنے میں جہاں زمانے لگے  <e>
<s> اپنی قسمت سے ہے مفر کس کو  <m> تیر پر اڑ کے بھی نشانے لگے  <e>
<s> ہم تک آئے نہ آئے موسم گل  <m> کچھ پرندے تو چہچہانے لگے  <e>
<s> عشق پر زور چل نہیں سکتا  <m> دل سنبھالے سنبھل نہیں سکتا  <e>
<s> آ کے دنیا میں انقلاب کوئی  <m> دل کی دنیا بدل نہیں سکتا  <e>
<s> ان کی نظریں بدل گئیں ورنہ  <m> یوں زمانہ بدل نہیں سکتا  <e>
<s> رنگ ہستی ہے انقلاب اگر  <m> رنگ ہستی بدل نہیں سکتا  <e>
<s> آ گیا ہوں وہاں سے گھبرا کر  <m> اب کہیں دل بہل نہیں سکتا  <e>
<s> عشق کی آگ میں جو جلتا ہے  <m> وہ جہنم میں جل نہیں سکتا  <e>
<s> عشق جو ناگہاں نہیں ہوتا  <m> وہ کبھی جاوداں نہیں ہوتا  <e>
<s> عشق رکھتا ہے جس جگہ دل کو  <m> میں بھی اکثر وہاں نہیں ہوتا  <e>
<s> مجھ پہ ہوتے ہیں مہرباں جب وہ  <m> خود پر اپنا گماں نہیں ہوتا  <e>
<s> عشق ہوتا ہے دل کا اک عالم  <m> اور دل کا بیاں نہیں ہوتا  <e>
<s> میں نے دیکھا ہے ان کی محفل میں  <m> کچھ زمان و مکاں نہیں ہوتا  <e>
<s> عشق ہوتا ہے دل بہ دل محسوس  <m> یہ فسانہ بیاں نہیں ہوتا  <e>
<s> عظمتیں سب تری خدائی کی  <m> حیثیت کیا مری اکائی کی  <e>
<s> مرے ہونٹوں کے پھول سوکھ گئے  <m> تم نے کیا مجھ سے بے وفائی کی  <e>
<s> سب مرے ہاتھ پاؤں لفظوں کے  <m> اور آنکھیں بھی روشنائی کی  <e>
<s> میں ہی ملزم ہوں میں ہی منصف ہوں  <m> کوئی صورت نہیں رہائی کی  <e>
<s> اک برس زندگی کا بیت گیا  <m> تہ جمی ایک اور کائی کی  <e>
<s> اب ترستے رہو غزل کے لیے  <m> تم نے لفظوں سے بے وفائی کی  <e>
<s> بے تحاشا سی لاابالی ہنسی  <m> چھن گئی ہم سے وہ جیالی ہنسی  <e>
<s> لب کھلے جسم مسکرانے لگا  <m> پھول کا کھلنا تھا کہ ڈالی ہنسی  <e>
<s> مسکرائی خدا کی محویت  <m> یا ہماری ہی بے خیالی ہنسی  <e>
<s> کون بے درد چھین لیتا ہے  <m> میرے پھولوں کی بھولی بھالی ہنسی  <e>
<s> وہ نہیں تھا وہاں تو کون تھا پھر  <m> سبز پتوں میں کیسے لالی ہنسی  <e>
<s> دھوپ میں کھیت گنگنانے لگے  <m> جب کوئی گاؤں کی جیالی ہنسی  <e>
<s> ہنس پڑی شام کی اداس فضا  <m> اس طرح چائے کی پیالی ہنسی  <e>
<s> میں کہیں جاؤں ہے تعاقب میں  <m> اس کی وہ جان لینے والی ہنسی  <e>
<s> شام آنکھوں میں آنکھ پانی میں  <m> اور پانی سرائے فانی میں  <e>
<s> جھلملاتے ہیں کشتیوں میں دیے  <m> پل کھڑے سو رہے ہیں پانی میں  <e>
<s> خاک ہو جائے گی زمین اک دن  <m> آسمانوں کی آسمانی میں  <e>
<s> وہ ہوا ہے اسے کہاں ڈھونڈوں  <m> آگ میں خاک میں کہ پانی میں  <e>
<s> آ پہاڑوں کی طرح سامنے آ  <m> ان دنوں میں بھی ہوں روانی میں  <e>
<s> شعلۂ گل گلاب شعلہ کیا  <m> آگ اور پھول کا یہ رشتہ کیا  <e>
<s> تم مری زندگی ہو یہ سچ ہے  <m> زندگی کا مگر بھروسا کیا  <e>
<s> کتنی صدیوں کی قسمتوں کا میں  <m> کوئی سمجھے بساط لمحہ کیا  <e>
<s> جو نہ آداب دشمنی جانے  <m> دوستی کا اسے سلیقہ کیا  <e>
<s> کام کی پوچھتے ہو گر صاحب  <m> عاشقی کے علاوہ پیشہ کیا  <e>
<s> بات مطلب کی سب سمجھتے ہیں  <m> صاحب نشہ غرق بادہ کیا  <e>
<s> دل دکھوں کو سبھی ستاتے ہیں  <m> شعر کیا گیت کیا فسانہ کیا  <e>
<s> سب ہیں کردار اک کہانی کے  <m> ورنہ شیطان کیا فرشتہ کیا  <e>
<s> دن حقیقت کا ایک جلوہ ہے  <m> رات بھی ہے اسی کا پردہ کیا  <e>
<s> تو نے مجھ سے کوئی سوال کیا  <m> کاروان حیات رفتہ کیا  <e>
<s> سب کی موجودگی سمجھتا ہے  <m> دل کسی کی کمی سمجھتا ہے  <e>
<s> ایک ہی شخص سے میں واقف ہوں  <m> جو مجھے اجنبی سمجھتا ہے  <e>
<s> گو مجھے جانتا نہیں لیکن  <m> وہ مری شاعری سمجھتا ہے  <e>
<s> وصل کے اشک ہجر کے آنسو  <m> وہ نمی کو نمی سمجھتا ہے  <e>
<s> وہی میری زباں سے ہے واقف  <m> جو مری خامشی سمجھتا ہے  <e>
<s> آپ کے سامنے میں خوش ہوں مگر  <m> میرے دکھ رام ہی سمجھتا ہے  <e>
<s> یہی اردو زباں کا ہے جادو  <m> اب مجھے ہر کوئی سمجھتا ہے  <e>
<s> میں اسے بات دل کی کہتا ہوں  <m> وہ اسے شاعری سمجھتا ہے  <e>
<s> اتنا نادان بھی نہیں ہے وہ  <m> جو تمہاری ہنسی سمجھتا ہے  <e>
<s> مانا اس کو گلہ نہیں مجھ سے  <m> کچھ تو ہے جو کہا نہیں مجھ سے  <e>
<s> حق نہیں دوستی کا ایسا کوئی  <m> جو کہ اس کو ملا نہیں مجھ سے  <e>
<s> دل ہی دل میں وہ بغض رکھتا ہے  <m> جو بظاہر خفا نہیں مجھ سے  <e>
<s> کچھ تو ہوگا ضرور اس کا سبب  <m> وہ جو اب تک لڑا نہیں مجھ سے  <e>
<s> لاکھ پیچھا چھڑانا چاہا مگر  <m> غم ہوا ہی جدا نہیں مجھ سے  <e>
<s> کیسے رہ پائے گا وہ میرے بغیر  <m> جو الگ ہی رہا نہیں مجھ سے  <e>
<s> آج کل کے شباب دیکھے ہیں  <m> سارے خانہ خراب دیکھے ہیں  <e>
<s> پھول جیسے حسین چہرے بھی  <m> ہائے سہتے عذاب دیکھے ہیں  <e>
<s> عشق کی راہ میں وہ لٹتے ہوئے  <m> ہم نے لاکھوں جناب دیکھے ہیں  <e>
<s> ہے یہ الفت بھی کیا بلا صاحب  <m> اس میں جھکتے نواب دیکھے ہیں  <e>
<s> ایک اک پل کو یاد رکھتے تھے  <m> وہ تمہارے حساب دیکھے ہیں  <e>
<s> تم ہٹا دو یہ اپنے چہرے سے  <m> ہم نے کافی نقاب دیکھے ہیں  <e>
<s> پہلے محسن تھے پھر بنے ظالم  <m> لوگ ایسے عتاب دیکھے ہیں  <e>
<s> جس پہ مہتاب تم رہے مرتے  <m> اب وہ ہوتے سراب دیکھے ہیں <e>
<s> ہم ہتھیلی پہ جان رکھتے ہیں  <m> اور تیری امان رکھتے ہیں  <e>
<s> چند اشکوں کے واسطے صاحب  <m> تیری باتوں کا مان رکھتے ہیں  <e>
<s> تم گزرتے ہو اجنبی بن کر  <m> ہم تو دل پر چٹان رکھتے ہیں  <e>
<s> جو بھی ہیں ہم بس اک ہمیں ہیں ہم  <m> دوست کیا کیا گمان رکھتے ہیں  <e>
<s> میٹھی باتوں سے کیا انہیں مطلب  <m> ہر گھڑی سینا تان رکھتے ہیں  <e>
<s> کتنے شاطر ہیں وہ مرے ہم دم  <m> دل میں تیر و کمان رکھتے ہیں  <e>
<s> گھر میں جب بیٹیاں نہیں ہوں گی  <m> پیڑ پر ٹہنیاں نہیں ہوں گی  <e>
<s> غم سے سمجھوتا کر لیا دل نے  <m> اب یہاں سسکیاں نہیں ہوں  <e>
<s> میں کہ دور جدید کی لڑکی  <m> پاؤں میں بیڑیاں نہیں ہوں گی  <e>
<s> واپسی کا ہے سوچنا بے سود  <m> اب جلی کشتیاں نہیں ہوں گی  <e>
<s> اب دیوں کو بچانا واجب ہے  <m> آندھیاں مہرباں نہیں ہوں گی  <e>
<s> بارشوں کے سفر پہ نکلے ہو  <m> سر پہ اب چھتریاں نہیں ہوں گی  <e>
<s> یہ مسلسل رہیں گی میرے ساتھ  <m> ہجر میں چہٹیاں نہیں ہوں گی  <e>
<s> دست و بازو بنا ہے بھائی مرا  <m> کوششیں رائیگاں نہیں ہوں گی  <e>
<s> رنگ لے کر نیا اداسی کا  <m> کوئی منظر بنا اداسی کا  <e>
<s> پھر کوئی داستان چھیڑی گئی  <m> پھر بنا دائرہ اداسی کا  <e>
<s> میری آنکھوں میں رقص ویرانی  <m> دیکھ کر دل پھٹا اداسی کا  <e>
<s> میں نے کمرے میں جس طرف دیکھا  <m> نقش بنتا گیا اداسی کا  <e>
<s> مشتمل ہے ہزار صدیوں پر  <m> پل وہ ٹھہرا ہوا اداسی کا  <e>
<s> شیروانی خرید لی اس نے  <m> میں نے زیور لیا اداسی کا  <e>
<s> کب تلک کرچیاں چنوں گی میں  <m> سنگ دل تجھ سے لڑ پڑوں گی میں  <e>
<s> میری آنکھیں نہیں رہیں لیکن  <m> آئنہ دیکھتی رہوں گی میں  <e>
<s> ماں کے نقش قدم پہ چلنا ہے  <m> صرف گڑیا نہیں رہوں گی میں  <e>
<s> کھینچ کر اک لکیر اداسی کی  <m> رنگ منظر میں کچھ بھروں گی  <e>
<s> لفظ اب رائیگاں نہ ہوں گے مرے  <m> ان سے پھر زخم دل سیوں گی میں  <e>
<s> اب تو اکثر یہ سوچتی ہوں میں  <m> کیا ترے دل میں واقعی ہوں میں  <e>
<s> شہر مفتوحہ دیکھ حسرت سے  <m> تجھ کو سرحد سے دیکھتی ہوں میں  <e>
<s> مفلسی دیکھتی ہے کیا ایسے  <m> تیری تصویر بھی رہی ہوں میں  <e>
<s> وقت آخر میں ملنے والے شخص  <m> تجھ کو صدیوں سے جانتی ہوں میں  <e>
<s> میرے ماتھے کی شکنیں جانتی ہیں  <m> کس قدر تجھ کو سوچتی ہوں میں  <e>
<s> رتجگوں سے بھرے ہوئے اے شخص  <m> تیری آنکھوں میں جاگتی ہوں میں  <e>
<s> دل جو تیشہ زنی پہ مائل ہے  <m> کچھ نہ کچھ راستے میں حائل ہے  <e>
<s> تو جو حیرت زدہ نہیں ہوتا  <m> تو مری گفتگو کا قائل ہے  <e>
<s> میں مسافر ہوں کہنہ رسموں کی  <m> میرے آگے رہ قبائل ہے  <e>
<s> کیا سناؤں میں حال دل کہ یہ دل  <m> تیری کج فہمیوں سے گھائل ہے  <e>
<s> رقص کرتا ہے حرف حرف مرا  <m> میرے لہجے میں کون پائل ہے  <e>
<s> میرے پیروں کو ڈسنے والا سانپ  <m> میری گردن میں کیوں حمائل ہے  <e>
<s> جانے کیا کچھ ہے آج ہونے کو  <m> جی مرا چاہتا ہے رونے کو  <e>
<s> ایک عمر اور ہاتھ کیا آیا  <m> زندگی کیا ملی تھی کھونے کو  <e>
<s> آبلوں سے پٹے پڑے ہیں ہم  <m> کوئی نشتر بھی دے چبھونے کو  <e>
<s> دیدۂ تر بھی آج کھو آئے  <m> اس کے آگے گئے تھے رونے کو  <e>
<s> ریت مٹھی میں بھر کے بیٹھے ہیں  <m> ہاتھ میں کچھ رہے تو کھونے کو  <e>
<s> اپنی ہستی کا حال کیا کہئے  <m> ہم ہوئے آہ کچھ نہ ہونے کو  <e>
<s> کتنے سادہ ہیں ہم کہ بیٹھے ہیں  <m> داغ دل آنسوؤں سے دھونے کو  <e>
<s> واں رسائی نہیں تو پھر کیا ہے  <m> یہ جدائی نہیں تو پھر کیا ہے  <e>
<s> ہو ملاقات تو صفائی سے  <m> اور صفائی نہیں تو پھر کیا ہے  <e>
<s> دل ربا کو ہے دل ربائی شرط  <m> دل ربائی نہیں تو پھر کیا ہے  <e>
<s> گلہ ہوتا ہے آشنائی میں  <m> آشنائی نہیں تو پھر کیا ہے  <e>
<s> اللہ اللہ رے ان بتوں کا غرور  <m> یہ خدائی نہیں تو پھر کیا ہے  <e>
<s> موت آئی تو ٹل نہیں سکتی  <m> اور آئی نہیں تو پھر کیا ہے  <e>
<s> مگس قاب اغنیا ہونا ہے  <m> بے حیائی نہیں تو پھر کیا ہے  <e>
<s> بوسۂ لب دل شکستہ کو  <m> مومیائی نہیں تو پھر کیا ہے  <e>
<s> میں ہوں عاصی کہ پر خطا کچھ ہوں  <m> تیرا بندہ ہوں اے خدا کچھ ہوں  <e>
<s> جزو و کل کو نہیں سمجھتا میں  <m> دل میں تھوڑا سا جانتا کچھ ہوں  <e>
<s> تجھ سے الفت نباہتا ہوں میں  <m> با وفا ہوں کہ بے وفا کچھ ہوں  <e>
<s> جب سے ناآشنا ہوں میں سب سے  <m> تب کہیں اس سے آشنا کچھ ہوں  <e>
<s> نشۂ عشق لے اڑا ہے مجھے  <m> اب مزے میں اڑا رہا کچھ ہوں  <e>
<s> خواب میرا ہے عین بیداری  <m> میں تو اس میں بھی دیکھتا کچھ ہوں  <e>
<s> گرچہ کچھ بھی نہیں ہوں میں لیکن  <m> اس پہ بھی کچھ نہ پوچھو کیا کچھ ہوں  <e>
<s> سمجھے وہ اپنا خاکسار مجھے  <m> خاک رہ ہوں کہ خاک پا کچھ ہوں  <e>
<s> خوں بہانے کے ہیں ہزار طریق  <m> رنگ لانے کے ہیں ہزار طریق  <e>
<s> کعبہ و دیر پر نہیں موقوف  <m> اس یگانے کے ہیں ہزار طریق  <e>
<s> کوئی مذہب نہیں زمانے کا  <m> اس پرانے کے ہیں ہزار طریق  <e>
<s> عذر مستی و مے پرستی کیا  <m> بھول جانے کے ہیں ہزار طریق  <e>
<s> دل ستانی کے سیکڑوں انداز  <m> دل ستانے کے ہیں ہزار طریق  <e>
<s> یاد میں خواب میں تصور میں  <m> آ کہ آنے کے ہیں ہزار طریق  <e>
<s> دل لگی دل دہی دل آرامی  <m> دل لبھانے کے ہیں ہزار طریق  <e>
<s> دل مشبک ہوا تو فرمایا  <m> آنے جانے کے ہیں ہزار طریق  <e>
<s> آپ ہیں بے گناہ کیا کہنا  <m> کیا صفائی ہے واہ کیا کہنا  <e>
<s> اس سے حال تباہ کیا کہنا  <m> جو کہے سن کے واہ کیا کہنا  <e>
<s> حشر میں یہ انہیں نئی سوجھی  <m> بن گئے داد خواہ کیا کہنا  <e>
<s> عذر کرنا ستم کے بعد تمہیں  <m> خوب آتا ہے واہ کیا کہنا  <e>
<s> تم نہ روکو نگاہ کو اپنی  <m> ہم کریں ضبط آہ کیا کہنا  <e>
<s> تجھ سے اچھے کہاں زمانے میں  <m> واہ اے رشک ماہ کیا کہنا  <e>
<s> غیر پر لطف خاص کا اظہار  <m> مجھ سے ٹیڑھی نگاہ کیا کہنا  <e>
<s> غیر سے مانگ کر ثبوت وفا  <m> بن گئے خود گواہ کیا کہنا  <e>
<s> دل بھی لے کر نہیں یقین وفا  <m> ہے ابھی اشتباہ کیا کہنا  <e>
<s> بلبے چتون تری معاذ اللہ  <m> اف رے ٹیڑھی نگاہ کیا کہنا  <e>
<s> جو تجھے امتحان دیتا ہے  <m> کس خوشی سے وہ جان دیتا ہے  <e>
<s> کیا دیا ہم نے جان دی جو اسے  <m> یہ تو سارا جہان دیتا ہے  <e>
<s> چاہئے آپ کو تو لے لیجے  <m> جان اک ناتوان دیتا ہے  <e>
<s> تجھ سے با وضع ہے ترا خنجر  <m> مرنے والوں پہ جان دیتا ہے  <e>
<s> اور ساقی پلا ابھی کیا ہے  <m> تیری سرکار میں کمی کیا ہے  <e>
<s> اب فقط اس لیے ہے یہ تکرار  <m> کوئی پوچھے تری خوشی کیا ہے  <e>
<s> ہو کے مجبور آہ کرتا ہوں  <m> تھام کر دل گناہ کرتا ہوں  <e>
<s> ابر رحمت امنڈتا آتا ہے  <m> جب خیال گناہ کرتا ہوں  <e>
<s> میرے کس کام کی ہے یہ اکسیر  <m> خاک دل وقف راہ کرتا ہوں  <e>
<s> دل سے خوف جزا نہیں مٹتا  <m> ڈرتے ڈرتے گناہ کرتا ہوں  <e>
<s> دل میں ہوتے ہو تم تو اپنے پر  <m> غیر کے اشتباہ کرتا ہوں  <e>
<s> تو نہ دیکھے یہ دیکھنا میرا  <m> تجھ سے چھپ کر گناہ کرتا ہوں  <e>
<s> چاندنی رات میں بلاؤں تجھے  <m> دھڑکنیں دل کی میں سناؤں تجھے  <e>
<s> تیرے پہلو میں رکھ کہ دل اپنا  <m> چاند راتوں میں گنگناؤں تجھے  <e>
<s> کچھ کہے ان کہے سوال کروں  <m> اور یوں پھر سے آزماؤں تجھے  <e>
<s> اپنی ہستی کو بھول سکتی ہوں  <m> کیسے ممکن ہے بھول جاؤں تجھے  <e>
<s> آنسوؤں کی تپش میں جلتی ہوں  <m> کاش اس میں کبھی جلاؤں تجھے  <e>
<s> تیرا ہر غم چرا لیا ہوتا  <m> کاش میرا پتا لیا ہوتا  <e>
<s> زندگی دھوپ میں گزاری ہے  <m> سائے میں ہی چھپا لیا ہوتا  <e>
<s> کچھ تو کم ہوتے شب کے اندھیارے  <m> دل کا دیپک جلا لیا ہوتا  <e>
<s> یا سمندر کی تہ میں رکھ آتے  <m> یا بھنور سے بچا لیا ہوتا  <e>
<s> چل دئے میرے مسکرانے پر  <m> پردۂ گل ہٹا لیا ہوتا  <e>
<s> یہ تصور کا وار جھوٹا ہے  <m> خواب جھوٹے ہیں سار جھوٹا ہے  <e>
<s> پھول تم توڑ لائے شاخوں سے  <m> کیا بہاروں سے پیار جھوٹا ہے  <e>
<s> آنکھوں میں کچھ زبان پر کچھ ہے  <m> تیرا کردار یار جھوٹا ہے  <e>
<s> ساری گستاخیاں رہیں قائم  <m> اس پہ رتبہ وقار جھوٹا ہے  <e>
<s> لاپتہ ہوں میں گھر نہیں کوئی  <m> چٹھی جھوٹی ہے تار جھوٹا ہے  <e>
<s> موت سے تیز دوڑ کس کی ہے  <m> عمر پر شہسوار جھوٹا ہے  <e>
<s> دھوپ کے شول بکھرے ہیں ہر سوں  <m> چاندنی کا خمار جھوٹا ہے  <e>
<s> آنکھوں میں رکھ ہنر تکلم کا  <m> لفظوں پر اعتبار جھوٹا ہے  <e>
<s> بار خاطر ہے ہم کو فکر زیست  <m> حسرتوں کا مزار جھوٹا ہے  <e>
<s> ٹوٹنا آئنے کی فطرت ہے  <m> پتھروں سے قرار جھوٹا ہے  <e>
<s> زندگی کی یہی کہانی ہے  <m> سانس آنی ہے اور جانی ہے  <e>
<s> تم جو ہوتے تو بات کچھ ہوتی  <m> اب کہ بارش تو صرف پانی ہے  <e>
<s> اک طرف اس کی بولتی آنکھیں  <m> اک طرف میری بے زبانی ہے  <e>
<s> یوں ہی سنتے رہیں اگر دل کی  <m> یاد رکھئے کہ جان جانی ہے  <e>
<s> دھوپ لگتی ہے بادلو جیسی  <m> یہ محبت کی سائبانی ہے  <e>
<s> بہتی جاتی ہوں اک سمندر میں  <m> اس کی یادو کی بادبانی ہے  <e>
<s> ہر طرف خار خار ہے گلشن  <m> باغباں خوب باغبانی ہے  <e>
<s> آشنا ہوں میں اب سرابوں سے  <m> میں نے صحرا کی خاک چھانی ہے  <e>
<s> وہ ہوا ہی نہیں جو سوچا تھا  <m> میرا ہو کر بھی کب وہ میرا تھا  <e>
<s> وہ تصور کے جال میں الجھا  <m> دھندھ سا اک اداس چہرہ تھا  <e>
<s> ہر گھڑی اس کے گھر کا دروازہ  <m> میری خاطر کھلا ہی رہتا تھا  <e>
<s> چھین لی اس نے میری بینائی  <m> میں نے اک خواب ہی تو دیکھا تھا  <e>
<s> اس کو بھی لگ گئی خزاں کی نظر  <m> شاخ پر آخری جو پتہ تھا  <e>
<s> رت جگے کی تھکی تھکی آنکھیں  <m> سوچتی ہوں وہ کتنا تنہا تھا  <e>
<s> ایک برگد کا پیڑ تھا اس پر  <m> ایک آسیب تھا جو لٹکا تھا  <e>
<s> کھو گیا ہے جو اس کو کھونے دو  <m> پھر نیا خواب مجھ کو بونے دو  <e>
<s> بستیوں کو اجاڑنے والو  <m> اب مداری کا کھیل ہونے دو  <e>
<s> خواہشوں خواب دیکھنا چھوڑو  <m> نیند آئی ہے مجھ کو سونے دو  <e>
<s> روشنائی نہ ختم ہو جائے  <m> کاغذوں کو سیاہ ہونے دو  <e>
<s> ہر گھڑی یہ خیال آتا ہے  <m> زندگی کے ہیں صرف کونے دو  <e>
<s> جھوٹ بنیاد ہی نہیں رکھتا  <m> روبرو سچ سے سب کو ہونے دو  <e>
<s> آنسوؤں سے دھلی زمینوں پر  <m> اب ذرا دھوپ کو بھی رونے دو  <e>
<s> چاند کیوں جاگتا ہے ساتھ مرے  <m> رات کے بج رہے ہیں پونے دو  <e>
<s> لوگ سارے بھلے نہیں ہوتے  <m> ہاں مگر سب برے نہیں ہوتے  <e>
<s> مدتوں دیکھ بھال ہے لازم  <m> پیڑ یوں ہی کھڑے نہیں ہوتے  <e>
<s> وہ پتنگوں کا پیار کیا جانے  <m> جن کے گھر میں دیئے نہیں ہوتے  <e>
<s> عشق چھپ کر کوئی بھلے کر لے  <m> راز ان کے چھپے نہیں ہوتے  <e>
<s> خواب ان کو حسین لگتا ہے  <m> نیند سے جو جگے نہیں ہوتے  <e>
<s> پھول سمجھا نہ ہوتا شعلوں کو  <m> ہاتھ میرے جلے نہیں ہوتے  <e>
<s> پیار چھوتا نہیں اگر دل کو  <m> شعر ہم نے کہے نہیں ہوتے  <e>
<s> راستے گھر تمام پتھر کے  <m> ہر طرف تام جھام پتھر کے  <e>
<s> وہ لگا شوق بت پرستی کا  <m> ہو گئے ہم غلام پتھر کے  <e>
<s> دیر تک میں ہنسا جو دیکھا دیر  <m> پتھروں کے مقام پتھر کے  <e>
<s> وہ حرم تیرا میرا بت خانہ  <m> سب کی جڑ ہیں یہ نام پتھر کے  <e>
<s> کیا ہوا آج تیری محفل میں  <m> ہم کو آئے سلام پتھر کے <e>
<s> سچ چھپاتی رہی ہوا یعنی  <m> دشت کا حال اور تھا یعنی  <e>
<s> بندشیں روح و جسم پر خوش ہوں  <m> قید میں بھی ہے اک مزہ یعنی  <e>
<s> گر خدا بن نہیں ہے کچھ بھی یہاں  <m> ہے خدا کا بھی اک خدا یعنی  <e>
<s> لوریاں سبکیاں میں بدلی ہیں  <m> کوئی سچ مچ میں سو گیا یعنی  <e>
<s> عشق کی روح کانپ اٹھی ہے  <m> جسم نے جسم چھو لیا یعنی  <e>
<s> دل بلا سے نثار ہو جائے  <m> آپ کو اعتبار ہو جائے  <e>
<s> قہر تو بار بار ہوتا ہے  <m> لطف بھی ایک بار ہو جائے  <e>
<s> زندگی چارہ ساز غم نہ سہی  <m> موت ہی غم گسار ہو جائے  <e>
<s> یا خزاں جائے اور بہار آئے  <m> یا خزاں ہی بہار ہو جائے  <e>
<s> دل پہ مانا کہ اختیار نہیں  <m> اور اگر اختیار ہو جائے  <e>
<s> یار یہ اتفاق تو دیکھو  <m> اس کو ہی دیکھتا ہے جو دیکھو  <e>
<s> کاش کوئی مجھے ہلا کے کہے  <m> دیکھو وہ آ رہا ہے وہ دیکھو  <e>
<s> تیرگی سے بہت شکایت تھی  <m> اب ذرا دیر شمس کو دیکھو  <e>
<s> دیکھنا چاہتے ہو اپنا رقیب  <m> آئنہ دے رہا ہوں لو دیکھو  <e>
<s> خوب صورت دکھائی دیتی ہے  <m> گر یہی رات صبح کو دیکھو  <e>
<s> شوق سے دیکھو حسن یار مگر  <m> پھر نہ کچھ دیکھنا ہو تو دیکھو  <e>
<s> کوئی دانا کوئی دیوانہ ملا  <m> شہر میں ہر شخص بیگانہ ملا  <e>
<s> میں اسے پہچان تو لیتا مگر  <m> جب ملا وہ بن کے افسانہ ملا  <e>
<s> نیم کے پتوں سی کڑوی ہر خوشی  <m> دیکھیے مجھ کو یہ نذرانہ ملا  <e>
<s> شور تھا وہ پیکر پیکار ہے  <m> عزم اس کا بھی مریضانہ ملا  <e>
<s> ہو نہ ہو آس پاس ہے کوئی  <m> میرے جتنا اداس ہے کوئی  <e>
<s> سوچتا ہوں تو اور بڑھتی ہے  <m> زندگی ہے کہ پیاس ہے کوئی  <e>
<s> حادثہ ایک بھی نہیں گزرا  <m> بے سبب بد حواس ہے کوئی  <e>
<s> پھر پرندے شجر سے بچھڑے ہیں  <m> پھر سے تصویر یاس ہے کوئی  <e>
<s> اپنی اردو تو لوک بھاشا ہے  <m> اس سے کیوں نا شناس ہے کوئی  <e>
<s> فتنۂ روزگار کی باتیں  <m> ایسی ہیں جیسے یار کی باتیں  <e>
<s> ہجر میں وصل یار کی باتیں  <m> ہیں خزاں میں بہار کی باتیں  <e>
<s> لالہ و گل کے ذکر سے بہتر  <m> ایک جان بہار کی باتیں  <e>
<s> چھیڑ کے ساتھ نوک جھوک بھی ہے  <m> گل سے ہوتی ہیں خار کی باتیں  <e>
<s> سب سمجھتے ہیں میں کہوں نہ کہوں  <m> اس دل بے قرار کی باتیں  <e>
<s> چھیڑ دیتا ہوں دل لگی کے لئے  <m> وصل میں انتظار کی باتیں  <e>
<s> جو نہ تم روٹھتے تو کر لیتے  <m> اور دو چار پیار کی باتیں  <e>
<s> ننگ ہیں عزم مستقل کے لئے  <m> دہر نا پائیدار کی باتیں  <e>
<s> ایک تو پتھر اچھالا جا رہا ہے  <m> اس پہ شیشہ بھی سنبھالا جا رہا ہے  <e>
<s> گھر اندھیروں کا کھنگالا جا رہا ہے  <m> رات میں سورج نکالا جا رہا ہے  <e>
<s> پھول تو مجبوریوں میں کھل رہے ہیں  <m> باغ میں کانٹوں کو پالا جا رہا ہے  <e>
<s> فیصلہ آیا ہے برسوں بعد وہ ہی  <m> فیصلے کو کل پہ ٹالا جا رہا ہے  <e>
<s> آپ کی تب تک ہی زندہ باد ہوگی  <m> پیٹ میں جب تک نوالا جا رہا ہے  <e>
<s> اب سنا ایسے بھی سانچے بن رہے ہیں  <m> جن میں کوزہ گر ڈھالا جا رہا ہے  <e>
<s> اب کہاں کندھوں کو کچھ تکلیف ہوگی  <m> بوجھ سارا دل پہ ڈالا جا رہا ہے  <e>
<s> بند رہ کر وہ بھی اب اکتا گیا ہے  <m> چابیوں کے پاس تالا جا رہا ہے  <e>
<s> ارادے نیک ہیں نیت کھری ہے  <m> تمہاری جیب پھر کیسے بھری ہے  <e>
<s> تمہیں پڑ جائے گی اس کی بھی عادت  <m> ابھی اک بار ہی غیرت بھری ہے  <e>
<s> ادا لیلیٰ کی ٹونا ٹوٹکا ہے  <m> محبت قیس کی جادوگری ہے  <e>
<s> وہ کہتے ہیں کہ کوزہ گر بڑا ہے  <m> میں کہتا ہوں بڑی کوزہ گری ہے  <e>
<s> شکن چہرے کی کر دیتی ہے غائب  <m> تری مسکان جیسے استری ہے  <e>
<s> نظر کے ہارتے ہی دل بھی ہارا  <m> مری اک دن میں غلطی دوسری ہے  <e>
<s> ہمارے عشق کا آیا دسمبر  <m> تمہارا روپ اب بھی جنوری ہے  <e>
<s> محبت کاہلی میں کی تھی ہم نے  <m> ابھی تو دس سے چھ کی نوکری ہے  <e>
<s> اب تو خوابوں کے ہی سہارے ہیں  <m> یہ ہی لے دے کے اب ہمارے ہیں  <e>
<s> اپنا سایہ تلک نہ تھا اپنا  <m> ہم نے ایسے بھی دن گزارے ہیں  <e>
<s> خود کو خوابوں کے مول بیچا ہے  <m> قرض یادوں کے تب اتارے ہیں  <e>
<s> اپنا کہنے کو یوں تو دنیا ہے  <m> ہم ازل سے ہی بے سہارے ہیں  <e>
<s> آپ کا اعتبار کون کرے  <m> روز کا انتظار کون کرے  <e>
<s> ذکر مہر و وفا تو ہم کرتے  <m> پر تمہیں شرمسار کون کرے  <e>
<s> ہو جو اس چشم مست سے بے خود  <m> پھر اسے ہوشیار کون کرے  <e>
<s> تم تو ہو جان اک زمانے کی  <m> جان تم پر نثار کون کرے  <e>
<s> آفت روزگار جب تم ہو  <m> شکوۂ روزگار کون کرے  <e>
<s> اپنی تسبیح رہنے دے زاہد  <m> دانہ دانہ شمار کون کرے  <e>
<s> ہجر میں زہر کھا کے مر جاؤں  <m> موت کا انتظار کون کرے  <e>
<s> آنکھ ہے ترک زلف ہے صیاد  <m> دیکھیں دل کا شکار کون کرے  <e>
<s> وعدہ کرتے نہیں یہ کہتے ہیں  <m> تجھ کو امیدوار کون کرے  <e>
<s> آرزو ہے وفا کرے کوئی  <m> جی نہ چاہے تو کیا کرے کوئی  <e>
<s> گر مرض ہو دوا کرے کوئی  <m> مرنے والے کا کیا کرے کوئی  <e>
<s> کوستے ہیں جلے ہوئے کیا کیا  <m> اپنے حق میں دعا کرے کوئی  <e>
<s> ان سے سب اپنی اپنی کہتے ہیں  <m> میرا مطلب ادا کرے کوئی  <e>
<s> چاہ سے آپ کو تو نفرت ہے  <m> مجھ کو چاہے خدا کرے کوئی  <e>
<s> اس گلے کو گلہ نہیں کہتے  <m> گر مزے کا گلا کرے کوئی  <e>
<s> یہ ملی داد رنج فرقت کی  <m> اور دل کا کہا کرے کوئی  <e>
<s> تم سراپا ہو صورت تصویر  <m> تم سے پھر بات کیا کرے کوئی  <e>
<s> کہتے ہیں ہم نہیں خدائے کریم  <m> کیوں ہماری خطا کرے کوئی  <e>
<s> جس میں لاکھوں برس کی حوریں ہوں  <m> ایسی جنت کو کیا کرے کوئی  <e>
<s> اس جفا پر تمہیں تمنا ہے  <m> کہ مری التجا کرے کوئی  <e>
<s> بات میری کبھی سنی ہی نہیں  <m> جانتے وہ بری بھلی ہی نہیں  <e>
<s> دل لگی ان کی دل لگی ہی نہیں  <m> رنج بھی ہے فقط ہنسی ہی نہیں  <e>
<s> لطف مے تجھ سے کیا کہوں زاہد  <m> ہائے کم بخت تو نے پی ہی نہیں  <e>
<s> اڑ گئی یوں وفا زمانے سے  <m> کبھی گویا کسی میں تھی ہی نہیں  <e>
<s> جان کیا دوں کہ جانتا ہوں میں  <m> تم نے یہ چیز لے کے دی ہی نہیں  <e>
<s> ہم تو دشمن کو دوست کر لیتے  <m> پر کریں کیا تری خوشی ہی نہیں  <e>
<s> ہم تری آرزو پہ جیتے ہیں  <m> یہ نہیں ہے تو زندگی ہی نہیں  <e>
<s> دل لگی دل لگی نہیں ناصح  <m> تیرے دل کو ابھی لگی ہی نہیں  <e>
<s> اس نہیں کا کوئی علاج نہیں  <m> روز کہتے ہیں آپ آج نہیں  <e>
<s> کل جو تھا آج وہ مزاج نہیں  <m> اس تلون کا کچھ علاج نہیں  <e>
<s> آئنہ دیکھتے ہی اترائے  <m> پھر یہ کیا ہے اگر مزاج نہیں  <e>
<s> لے کے دل رکھ لو کام آئے گا  <m> گو ابھی تم کو احتیاج نہیں  <e>
<s> ہو سکیں ہم مزاج داں کیونکر  <m> ہم کو ملتا ترا مزاج نہیں  <e>
<s> چپ لگی لعل جاں فزا کو ترے  <m> اس مسیحا کا کچھ علاج نہیں  <e>
<s> دل بے مدعا خدا نے دیا  <m> اب کسی شے کی احتیاج نہیں  <e>
<s> کھوٹے داموں میں یہ بھی کیا ٹھہرا  <m> درہم داغ کا رواج نہیں  <e>
<s> بے نیازی کی شان کہتی ہے  <m> بندگی کی کچھ احتیاج نہیں  <e>
<s> دل لگی کیجئے رقیبوں سے  <m> اس طرح کا مرا مزاج نہیں  <e>
<s> عشق ہے پادشاہ عالم گیر  <m> گرچہ ظاہر میں تخت و تاج نہیں  <e>
<s> درد فرقت کی گو دوا ہے وصال  <m> اس کے قابل بھی ہر مزاج نہیں  <e>
<s> یاس نے کیا بجھا دیا دل کو  <m> کہ تڑپ کیسی اختلاج نہیں  <e>
<s> ہم تو سیرت پسند عاشق ہیں  <m> خوب رو کیا جو خوش مزاج نہیں  <e>
<s> حور سے پوچھتا ہوں جنت میں  <m> اس جگہ کیا بتوں کا راج نہیں  <e>
<s> غیر کو منہ لگا کے دیکھ لیا  <m> جھوٹ سچ آزما کے دیکھ لیا  <e>
<s> کتنی فرحت فزا تھی بوئے وفا  <m> اس نے دل کو جلا کے دیکھ لیا  <e>
<s> کبھی غش میں رہا شب وعدہ  <m> کبھی گردن اٹھا کے دیکھ لیا  <e>
<s> جنس دل ہے یہ وہ نہیں سودا  <m> ہر جگہ سے منگا کے دیکھ لیا  <e>
<s> لوگ کہتے ہیں چپ لگی ہے تجھے  <m> حال دل بھی سنا کے دیکھ لیا  <e>
<s> جاؤ بھی کیا کرو گے مہر و وفا  <m> بارہا آزما کے دیکھ لیا  <e>
<s> زخم دل میں نہیں ہے قطرۂ خوں  <m> خوب ہم نے دکھا کے دیکھ لیا  <e>
<s> ادھر آئینہ ہے ادھر دل ہے  <m> جس کو چاہا اٹھا کے دیکھ لیا  <e>
<s> ان کو خلوت سرا میں بے پردہ  <m> صاف میدان پا کے دیکھ لیا  <e>
<s> اس نے صبح شب وصال مجھے  <m> جاتے جاتے بھی آ کے دیکھ لیا  <e>
<s> تم کو ہے وصل غیر سے انکار  <m> اور جو ہم نے آ کے دیکھ لیا  <e>
<s> دل چرا کر نظر چرائی ہے  <m> لٹ گئے لٹ گئے دہائی ہے  <e>
<s> ایک دن مل کے پھر نہیں ملتے  <m> کس قیامت کی یہ جدائی ہے  <e>
<s> اے اثر کر نہ انتظار دعا  <m> مانگنا سخت بے حیائی ہے  <e>
<s> میں یہاں ہوں وہاں ہے دل میرا  <m> نارسائی عجب رسائی ہے  <e>
<s> اس طرح اہل ناز ناز کریں  <m> بندگی ہے کہ یہ خدائی ہے  <e>
<s> پانی پی پی کے توبہ کرتا ہوں  <m> پارسائی سی پارسائی ہے  <e>
<s> وعدہ کرنے کا اختیار رہا  <m> بات کرنے میں کیا برائی ہے  <e>
<s> کب نکلتا ہے اب جگر سے تیر  <m> یہ بھی کیا تیری آشنائی ہے  <e>
<s> ناروا کہئے ناسزا کہئے  <m> کہئے کہئے مجھے برا کہئے  <e>
<s> تجھ کو بد عہد و بے وفا کہئے  <m> ایسے جھوٹے کو اور کیا کہئے  <e>
<s> درد دل کا نہ کہئے یا کہئے  <m> جب وہ پوچھے مزاج کیا کہئے  <e>
<s> پھر نہ رکئے جو مدعا کہئے  <m> ایک کے بعد دوسرا کہئے  <e>
<s> آپ اب میرا منہ نہ کھلوائیں  <m> یہ نہ کہئے کہ مدعا کہئے  <e>
<s> وہ مجھے قتل کر کے کہتے ہیں  <m> مانتا ہی نہ تھا یہ کیا کہئے  <e>
<s> دل میں رکھنے کی بات ہے غم عشق  <m> اس کو ہرگز نہ برملا کہئے  <e>
<s> تجھ کو اچھا کہا ہے کس کس نے  <m> کہنے والوں کو اور کیا کہئے  <e>
<s> وہ بھی سن لیں گے یہ کبھی نہ کبھی  <m> حال دل سب سے جا بجا کہئے  <e>
<s> مجھ کو کہئے برا نہ غیر کے ساتھ  <m> جو ہو کہنا جدا جدا کہئے  <e>
<s> انتہا عشق کی خدا جانے  <m> دم آخر کو ابتدا کہئے  <e>
<s> میرے مطلب سے کیا غرض مطلب  <m> آپ اپنا تو مدعا کہئے  <e>
<s> ایسی کشتی کا ڈوبنا اچھا  <m> کہ جو دشمن کو ناخدا کہئے  <e>
<s> صبر فرقت میں آ ہی جاتا ہے  <m> پر اسے دیر آشنا کہئے  <e>
<s> آ گئی آپ کو مسیحائی  <m> مرنے والوں کو مرحبا کہئے  <e>
<s> آپ کا خیر خواہ میرے سوا  <m> ہے کوئی اور دوسرا کہئے  <e>
<s> ہاتھ رکھ کر وہ اپنے کانوں پر  <m> مجھ سے کہتے ہیں ماجرا کہئے  <e>
<s> دل کو کیا ہو گیا خدا جانے  <m> کیوں ہے ایسا اداس کیا جانے  <e>
<s> اپنے غم میں بھی اس کو صرفہ ہے  <m> نہ کھلا جانے وہ نہ کھا جانے  <e>
<s> اس تجاہل کا کیا ٹھکانا ہے  <m> جان کر جو نہ مدعا جانے  <e>
<s> کہہ دیا میں نے راز دل اپنا  <m> اس کو تم جانو یا خدا جانے  <e>
<s> کیا غرض کیوں ادھر توجہ ہو  <m> حال دل آپ کی بلا جانے  <e>
<s> جانتے جانتے ہی جانے گا  <m> مجھ میں کیا ہے ابھی وہ کیا جانے  <e>
<s> کیا ہم اس بد گماں سے بات کریں  <m> جو ستائش کو بھی گلہ جانے  <e>
<s> تم نہ پاؤ گے سادہ دل مجھ سا  <m> جو تغافل کو بھی حیا جانے  <e>
<s> ہے عبث جرم عشق پر الزام  <m> جب خطاوار بھی خطا جانے  <e>
<s> نہیں کوتاہ دامن امید  <m> آگے اب دست نارسا جانے  <e>
<s> جو ہو اچھا ہزار اچھوں کا  <m> واعظ اس بت کو تو برا جانے  <e>
<s> کی مری قدر مثل شاہ دکن  <m> کسی نواب نے نہ راجا نے  <e>
<s> اس سے اٹھے گی کیا مصیبت عشق  <m> ابتدا کو جو انتہا جانے  <e>
<s> وہ زمانہ نظر نہیں آتا  <m> کچھ ٹھکانا نظر نہیں آتا  <e>
<s> جان جاتی دکھائی دیتی ہے  <m> ان کا آنا نظر نہیں آتا  <e>
<s> عشق در پردہ پھونکتا ہے آگ  <m> یہ جلانا نظر نہیں آتا  <e>
<s> اک زمانہ مری نظر میں رہا  <m> اک زمانہ نظر نہیں آتا  <e>
<s> دل نے اس بزم میں بٹھا تو دیا  <m> اٹھ کے جانا نظر نہیں آتا  <e>
<s> رہیے مشتاق جلوۂ دیدار  <m> ہم نے مانا نظر نہیں آتا  <e>
<s> لے چلو مجھ کو راہروان عدم  <m> یاں ٹھکانا نظر نہیں آتا  <e>
<s> دل پہ بیٹھا کہاں سے تیر نگاہ  <m> یہ نشانہ نظر نہیں آتا  <e>
<s> تم ملاؤ گے خاک میں ہم کو  <m> دل ملانا نظر نہیں آتا  <e>
<s> آپ ہی دیکھتے ہیں ہم کو تو  <m> دل کا آنا نظر نہیں آتا  <e>
<s> عذر ان کی زبان سے نکلا  <m> تیر گویا کمان سے نکلا  <e>
<s> وہ چھلاوا اس آن سے نکلا  <m> الاماں ہر زبان سے نکلا  <e>
<s> خار حسرت بیان سے نکلا  <m> دل کا کانٹا زبان سے نکلا  <e>
<s> فتنہ گر کیا مکان سے نکلا  <m> آسماں آسمان سے نکلا  <e>
<s> آ گیا غش نگاہ دیکھتے ہی  <m> مدعا کب زبان سے نکلا  <e>
<s> کھا گئے تھے وفا کا دھوکا ہم  <m> جھوٹ سچ امتحان سے نکلا  <e>
<s> دل میں رہنے نہ دوں ترا شکوہ  <m> دل میں آیا زبان سے نکلا  <e>
<s> وہم آتے ہیں دیکھیے کیا ہو  <m> وہ اکیلا مکان سے نکلا  <e>
<s> تم برستے رہے سر محفل  <m> کچھ بھی میری زبان سے نکلا  <e>
<s> سچ تو یہ ہے معاملہ دل کا  <m> باہر اپنے گمان سے نکلا  <e>
<s> اس کو آیت حدیث کیا سمجھیں  <m> جو تمہاری زبان سے نکلا  <e>
<s> پڑ گیا جو زباں سے تیری حرف  <m> پھر نہ اپنے مکان سے نکلا  <e>
<s> دیکھ کر روئے یار صل علیٰ  <m> بے تحاشا زبان سے نکلا  <e>
<s> لو قیامت اب آئی وہ کافر  <m> بن بنا کر مکان سے نکلا  <e>
<s> مر گئے ہم مگر ترا ارمان  <m> دل سے نکلا نہ جان سے نکلا  <e>
<s> رہرو راہ عشق تھے لاکھوں  <m> آگے میں کاروان سے نکلا  <e>
<s> سمجھو پتھر کی تم لکیر اسے  <m> جو ہماری زبان سے نکلا  <e>
<s> بزم سے تم کو لے کے جائیں گے  <m> کام کب پھول پان سے نکلا  <e>
<s> کیا مروت ہے ناوک دل دوز  <m> پہلے ہرگز نہ جان سے نکلا  <e>
<s> تیرے دیوانوں کا بھی لشکر آج  <m> کس تجمل سے شان سے نکلا  <e>
<s> مڑ کے دیکھا تو میں نے کب دیکھا  <m> دور جب پاسبان سے نکلا  <e>
<s> وہ ہلے لب تمہارے وعدے پر  <m> وہ تمہاری زبان سے نکلا  <e>
<s> اس کی بانکی ادا نے جب مارا  <m> دم مرا آن تان سے نکلا  <e>
<s> میرے آنسو کی اس نے کی تعریف  <m> خوب موتی یہ کان سے نکلا  <e>
<s> ہم کھڑے تم سے باتیں کرتے تھے  <m> غیر کیوں درمیان سے نکلا  <e>
<s> تیری صورت کو دیکھتا ہوں میں  <m> اس کی قدرت کو دیکھتا ہوں میں  <e>
<s> جب ہوئی صبح آ گئے ناصح  <m> انہیں حضرت کو دیکھتا ہوں میں  <e>
<s> وہ مصیبت سنی نہیں جاتی  <m> جس مصیبت کو دیکھتا ہوں میں  <e>
<s> دیکھنے آئے ہیں جو میری نبض  <m> ان کی صورت کو دیکھتا ہوں میں  <e>
<s> موت مجھ کو دکھائی دیتی ہے  <m> جب طبیعت کو دیکھتا ہوں میں  <e>
<s> شب فرقت اٹھا اٹھا کر سر  <m> صبح عشرت کو دیکھتا ہوں میں  <e>
<s> دور بیٹھا ہوا سر محفل  <m> رنگ صحبت کو دیکھتا ہوں میں  <e>
<s> ہر مصیبت ہے بے مزا شب غم  <m> آفت آفت کو دیکھتا ہوں میں  <e>
<s> نہ محبت کو جانتے ہو تم  <m> نہ مروت کو دیکھتا ہوں میں  <e>
<s> کوئی دشمن کو یوں نہ دیکھے گا  <m> جیسے قسمت کو دیکھتا ہوں میں  <e>
<s> سبق ایسا پڑھا دیا تو نے  <m> دل سے سب کچھ بھلا دیا تو نے  <e>
<s> ہم نکمے ہوئے زمانے کے  <m> کام ایسا سکھا دیا تو نے  <e>
<s> کچھ تعلق رہا نہ دنیا سے  <m> شغل ایسا بتا دیا تو نے  <e>
<s> کس خوشی کی خبر سنا کے مجھے  <m> غم کا پتلا بنا دیا تو نے  <e>
<s> کیا بتاؤں کہ کیا لیا میں نے  <m> کیا کہوں میں کی کیا دیا تو نے  <e>
<s> بے طلب جو ملا ملا مجھ کو  <m> بے غرض جو دیا دیا تو نے  <e>
<s> عمر جاوید خضر کو بخشی  <m> آب حیواں پلا دیا تو نے  <e>
<s> نار نمرود کو کیا گلزار  <m> دوست کو یوں بچا دیا تو نے  <e>
<s> دست موسیٰ میں فیض بخشش ہے  <m> نور و لوح و عصا دیا تو نے  <e>
<s> صبح موج نسیم گلشن کو  <m> نفس جاں فزا دیا تو نے  <e>
<s> شب تیرہ میں شمع روشن کو  <m> نور خورشید کا دیا تو نے  <e>
<s> نغمہ بلبل کو رنگ و بو گل کو  <m> دلکش و خوش نما دیا تو نے  <e>
<s> کہیں مشتاق سے حجاب ہوا  <m> کہیں پردہ اٹھا دیا تو نے  <e>
<s> تھا مرا منہ نہ قابل لبیک  <m> کعبہ مجھ کو دکھا دیا تو نے  <e>
<s> جس قدر میں نے تجھ سے خواہش کی  <m> اس سے مجھ کو سوا دیا تو نے  <e>
<s> رہبر خضر و ہادی الیاس  <m> مجھ کو وہ رہنما دیا تو نے  <e>
<s> مٹ گئے دل سے نقش باطل سب  <m> نقشہ اپنا جما دیا تو نے  <e>
<s> ہے یہی راہ منزل مقصود  <m> خوب رستے لگا دیا تو نے  <e>
<s> مجھ گنہ گار کو جو بخش دیا  <m> تو جہنم کو کیا دیا تو نے  <e>
<s> صاف کب امتحان لیتے ہیں  <m> وہ تو دم دے کے جان لیتے ہیں  <e>
<s> یوں ہے منظور خانہ ویرانی  <m> مول میرا مکان لیتے ہیں  <e>
<s> تم تغافل کرو رقیبوں سے  <m> جاننے والے جان لیتے ہیں  <e>
<s> پھر نہ آنا اگر کوئی بھیجے  <m> نامہ بر سے زبان لیتے ہیں  <e>
<s> اب بھی گر پڑ کے ضعف سے نالے  <m> ساتواں آسمان لیتے ہیں  <e>
<s> تیرے خنجر سے بھی تو اے قاتل  <m> نوک کی نوجوان لیتے ہیں  <e>
<s> اپنے بسمل کا سر ہے زانو پر  <m> کس محبت سے جان لیتے ہیں  <e>
<s> یہ سنا ہے مرے لیے تلوار  <m> اک مرے مہربان لیتے ہیں  <e>
<s> یہ نہ کہہ ہم سے تیرے منہ میں خاک  <m> اس میں تیری زبان لیتے ہیں  <e>
<s> کون جاتا ہے اس گلی میں جسے  <m> دور سے پاسبان لیتے ہیں  <e>
<s> منزل شوق طے نہیں ہوتی  <m> ٹھیکیاں ناتوان لیتے ہیں  <e>
<s> کر گزرتے ہیں ہو بری کہ بھلی  <m> دل میں جو کچھ وہ ٹھان لیتے ہیں  <e>
<s> وہ جھگڑتے ہیں جب رقیبوں سے  <m> بیچ میں مجھ کو سان لیتے ہیں  <e>
<s> ضد ہر اک بات پر نہیں اچھی  <m> دوست کی دوست مان لیتے ہیں  <e>
<s> مستعد ہو کے یہ کہو تو سہی  <m> آئیے امتحان لیتے ہیں  <e>
<s> ساز یہ کینہ ساز کیا جانیں  <m> ناز والے نیاز کیا جانیں  <e>
<s> شمع رو آپ گو ہوئے لیکن  <m> لطف سوز و گداز کیا جانیں  <e>
<s> کب کسی در کی جبہہ سائی کی  <m> شیخ صاحب نماز کیا جانیں  <e>
<s> جو رہ عشق میں قدم رکھیں  <m> وہ نشیب و فراز کیا جانیں  <e>
<s> پوچھئے مے کشوں سے لطف شراب  <m> یہ مزا پاکباز کیا جانیں  <e>
<s> بلے چتون تری غضب ری نگاہ  <m> کیا کریں گے یہ ناز کیا جانیں  <e>
<s> جن کو اپنی خبر نہیں اب تک  <m> وہ مرے دل کا راز کیا جانیں  <e>
<s> حضرت خضر جب شہید نہ ہوں  <m> لطف عمر دراز کیا جانیں  <e>
<s> ان کے اک جاں نثار ہم بھی ہیں  <m> ہیں جہاں سو ہزار ہم بھی ہیں  <e>
<s> تم بھی بے چین ہم بھی ہیں بے چین  <m> تم بھی ہو بے قرار ہم بھی ہیں  <e>
<s> اے فلک کہہ تو کیا ارادہ ہے  <m> عیش کے خواست گار ہم بھی ہیں  <e>
<s> کھینچ لائے گا جذب دل ان کو  <m> ہمہ تن انتظار ہم بھی ہیں  <e>
<s> بزم دشمن میں لے چلا ہے دل  <m> کیسے بے اختیار ہم بھی ہیں  <e>
<s> شہر خالی کئے دکاں کیسی  <m> ایک ہی بادہ خوار ہم بھی ہیں  <e>
<s> شرم سمجھے ترے تغافل کو  <m> واہ کیا ہوشیار ہم بھی ہیں  <e>
<s> ہاتھ ہم سے ملاؤ اے موسیٰ  <m> عاشق روئے یار ہم بھی ہیں  <e>
<s> خواہش بادۂ طہور نہیں  <m> کیسے پرہیزگار ہم بھی ہیں  <e>
<s> تم اگر اپنی گوں کے ہو معشوق  <m> اپنے مطلب کے یار ہم بھی ہیں  <e>
<s> جس نے چاہا پھنسا لیا ہم کو  <m> دلبروں کے شکار ہم بھی ہیں  <e>
<s> آئی مے خانے سے یہ کس کی صدا  <m> لاؤ یاروں کے یار ہم بھی ہیں  <e>
<s> لے ہی تو لے گی دل نگاہ تری  <m> ہر طرح ہوشیار ہم بھی ہیں  <e>
<s> ادھر آ کر بھی فاتحہ پڑھ لو  <m> آج زیر مزار ہم بھی ہیں  <e>
<s> غیر کا حال پوچھئے ہم سے  <m> اس کے جلسے کے یار ہم بھی ہیں  <e>
<s> جب وہ بت ہم کلام ہوتا ہے  <m> دل و دیں کا پیام ہوتا ہے  <e>
<s> ان سے ہوتا ہے سامنا جس دن  <m> دور ہی سے سلام ہوتا ہے  <e>
<s> دل کو روکوں کہ چشم گریاں کو  <m> ایک ہی خوب کام ہوتا ہے  <e>
<s> آپ ہیں اور مجمع اغیار  <m> روز دربار عام ہوتا ہے  <e>
<s> زیست سے تنگ ہیں نہ چھیڑ ہمیں  <m> دیکھ غصہ حرام ہوتا ہے  <e>
<s> لیجے موسیٰ سے لن ترانی کی  <m> اب تو ہم سے کلام ہوتا ہے  <e>
<s> اس کے در تک کسے رسائی ہے  <m> وہ ہی جائے گا جس کی آئی ہے  <e>
<s> بات اک دل میں میرے آئی ہے  <m> گر کہوں تو ابھی لڑائی ہے  <e>
<s> دوسری جان ہے تری الفت  <m> ایک کھوئی ہے ایک پائی ہے  <e>
<s> بھر دیا زخم میں نمک اس نے  <m> یہ دعا گو کی منہ بھرائی ہے  <e>
<s> سچ ہے بے عیب ہے خدا کی ذات  <m> تجھ میں کیا جانے کیا برائی ہے  <e>
<s> اے لب یار تجھ کو میری قسم  <m> کبھی سچی قسم بھی کھائی ہے  <e>
<s> اس کے در تک پہنچ گیا قاصد  <m> آگے تقدیر کی رسائی ہے  <e>
<s> قتل کرتی ہے گفتگو ان کی  <m> بات میں بات کی صفائی ہے  <e>
<s> زیست تجھ بن گزار دوں گا میں  <m> خواہشوں کو بھی مار دوں گا میں  <e>
<s> یوں بھی یہ زندگی تو فانی ہے  <m> تیرا صدقہ اتار دوں گا میں  <e>
<s> جانتا ہوں سنی نہ جائے گی  <m> پر صدا بار بار دوں گا میں  <e>
<s> تیری رسوائی کا نہ ڈر ہو اگر  <m> سر محشر پکار دوں گا میں  <e>
<s> کس قدر اضطراب ہے یارو  <m> زندگی اک عذاب ہے یارو  <e>
<s> دل مرا صاف آئنہ کی طرح  <m> ایک سادہ کتاب ہے یارو  <e>
<s> میں ہوں ناکام عشق میں لیکن  <m> کیا کوئی کامیاب ہے یارو  <e>
<s> جب سے دیکھا ہے اس نے ہنس کے مجھے  <m> دل کی حالت خراب ہے یارو  <e>
<s> غم جاناں تو راحت دل ہے  <m> فکر دنیا عذاب ہے یارو  <e>
<s> اس نے شاید کیا ہے یاد مجھے  <m> دل میں کیوں اضطراب ہے یارو  <e>
<s> پوچھتے کیا ہو اس کا نقش و نگار  <m> آپ اپنا جواب ہے یارو  <e>
<s> سن سکوں گا نہ داستان عشق  <m> اب کہاں مجھ میں تاب ہے یارو  <e>
<s> کیا کرے گا کوئی خراب اسے  <m> جو ازل سے خراب ہے یارو  <e>
<s> اب بھی اپنا خیال رکھا ہے  <m> ہم نے ایماں سنبھال رکھا ہے  <e>
<s> نور مولا نہیں تو کیا ہے جہاں  <m> خود کو ہر شے میں ڈھال رکھا ہے  <e>
<s> گم ہوا کب کا بھیڑ میں انساں  <m> شہر سارا کھنگال رکھا ہے  <e>
<s> ہے یہ دیوانگی کہ معصومی  <m> ایک طوفان پال رکھا ہے  <e>
<s> جسم کی ٹوٹتی فصیلوں میں  <m> ہم نے انساں بحال رکھا ہے  <e>
<s> اے اجل چاؤ سے بہت ہم نے  <m> نام تیرا وصال رکھا ہے  <e>
<s> آج دل سے دعا کرے کوئی  <m> حق الفت ادا کرے کوئی  <e>
<s> جس طرح دل مرا تڑپتا ہے  <m> یوں نہ تڑپے خدا کرے کوئی  <e>
<s> جان و دل ہم نے کر دیے قرباں  <m> وہ نہ مانے تو کیا کرے کوئی  <e>
<s> دل بیتاب کی تمنا ہے  <m> پھر کہوں میں سنا کرے کوئی  <e>
<s> مست نظروں سے خود مرا ساقی  <m> پھر پلائیے پیا کرے کوئی  <e>
<s> مئے عرفاں کے ہم بھی ہیں مشتاق  <m> در مے خانہ وا کرے کوئی  <e>
<s> عشق شبنم نہیں شرارا ہے  <m> راز یہ مجھ پہ آشکارا ہے  <e>
<s> اک کرم کی نگاہ کر دیجے  <m> عمر بھر کا ستم گوارا ہے  <e>
<s> رقص میں ہیں جو ساغر و مینا  <m> کس کی نظروں کا یہ اشارا ہے  <e>
<s> ایسی منزل پہ آ گیا ہوں دوست  <m> ترے غم کا فقط سہارا ہے  <e>
<s> لوٹ آئے ہیں یار کے در سے  <m> وقت نے جب ہمیں پکارا ہے  <e>
<s> دل نہ ٹوٹے تو ذرۂ ناچیز  <m> کیمیا ہے جو پارا پارا ہے  <e>
<s> جام رنگیں میں ان کا عکس جمال  <m> یا شفق میں کوئی ستارا ہے  <e>
<s> ناؤ ٹکرا چکی ہے طوفاں سے  <m> اپنا مرشد ہی اب سہارا ہے  <e>
<s> عشق کرنا ہے مات کھا جانا  <m> اس میں جیتا ہوا بھی ہارا ہے  <e>
<s> سامنے جو کہا نہیں ہوتا  <m> تم سے کوئی گلہ نہیں ہوتا  <e>
<s> جو خفا ہے خفا نہیں ہوتا  <m> ہم نے گر سچ کہا نہیں ہوتا  <e>
<s> اس میں جو ایکتا نہیں ہوتی  <m> گھر یہ ہرگز بچا نہیں ہوتا  <e>
<s> جانتا کس طرح کہ کیا ہے غرور  <m> وہ جو اٹھ کر گرا نہیں ہوتا  <e>
<s> ناؤ کیوں اس کے ہاتھوں سونپی تھی  <m> ناخدا تو خدا نہیں ہوتا  <e>
<s> تپ نہیں سکتا دکھ کی آنچ میں جو  <m> خود سے وہ آشنا نہیں ہوتا  <e>
<s> درد اوروں کا دل میں گر رکھئے  <m> بے غرض ہو کے عمر بھر رکھئے  <e>
<s> ہو ہی جائیں گی مشکلیں آسان  <m> عقل سا ایک راہبر رکھئے  <e>
<s> پاؤں ٹھہریں خیال چلتے رہیں  <m> ایک ایسا بھی تو سفر رکھئے  <e>
<s> اس کے دم سے ہے آبرو کا وجود  <m> اپنے کردار پر نظر رکھئے  <e>
<s> ہو اشارہ کہ بہہ سکے نہ ہوا  <m> آنکھ میں اتنا تو اثر رکھئے  <e>
<s> آج ویران اپنا گھر دیکھا  <m> تو کئی بار جھانک کر دیکھا  <e>
<s> پاؤں ٹوٹے ہوئے نظر آئے  <m> ایک ٹھہرا ہوا کھنڈر دیکھا  <e>
<s> راستہ کاٹ کر گئی بلی  <m> پیار سے راستہ اگر دیکھا  <e>
<s> نالیوں میں حیات دیکھی ہے  <m> گالیوں میں بڑا اثر دیکھا  <e>
<s> اس پرندے کو چوٹ آئی تو  <m> آپ نے ایک ایک پر دیکھا  <e>
<s> ہم کھڑے تھے کہ یہ جمی ہوگی  <m> چل پڑی تو ادھر ادھر دیکھا  <e>
<s> یہ شفق شام ہو رہی ہے اب  <m> اور ہر گام ہو رہی ہے اب  <e>
<s> جس تباہی سے لوگ بچتے تھے  <m> وہ سر عام ہو رہی ہے اب  <e>
<s> عظمت ملک اس سیاست کے  <m> ہاتھ نیلام ہو رہی ہے اب  <e>
<s> شب غنیمت تھی لوگ کہتے ہیں  <m> صبح بدنام ہو رہی ہے اب  <e>
<s> جو کرن تھی کسی دریچے کی  <m> مرکز بام ہو رہی ہے اب  <e>
<s> تشنہ لب تیری پھسپھساہٹ بھی  <m> ایک پیغام ہو رہی ہے اب  <e>
<s> دل ہے اپنا تو غم پرائے ہیں  <m> ہائے کیا کیا فریب کھائے ہیں  <e>
<s> تار اشکوں کا کس طرح ٹوٹے  <m> ہم بھی اک بار مسکرائے ہیں  <e>
<s> تکیہ تھا زاد راہ پر اپنا  <m> راہزن کتنے کام آئے ہیں  <e>
<s> میں یہ سمجھا تھا ہم سفر ہوں گے  <m> آہ کتنے مہیب سائے ہیں  <e>
<s> بھول بیٹھے ہوں وہ کہیں اے دل  <m> آج کیوں اتنے یاد آئے ہیں  <e>
<s> کیا بتاؤں کہ اب خدا کیا ہے  <m> آئنے میں یہ دوسرا کیا ہے  <e>
<s> سر سے پا تک مری نگاہ میں ہو  <m> منہ چھپانے سے فائدہ کیا ہے  <e>
<s> مسکراتا ہے جان لے کر بھی  <m> اب خدا جانے چاہتا کیا ہے  <e>
<s> دعویٔ عشق ہم تو کر بیٹھے  <m> تو سنا تیرا فیصلہ کیا ہے  <e>
<s> ہے بہت کچھ ابھی تو پردے میں  <m> دیکھتا جا ابھی ہوا کیا ہے  <e>
<s> علم بھی اک حجاب ہے ناداں  <m> جانتا ہے تو جانتا کیا ہے  <e>
<s> راستہ کوئی دیکھتا ہوگا  <m> کوئی آگے نکل گیا ہوگا  <e>
<s> رات پہلو میں سو گئی میرے  <m> رات کو چین آ گیا ہوگا  <e>
<s> مری آنکھوں میں اشک آنے لگے  <m> کیا مجھے عشق اب عطا ہوگا  <e>
<s> جس کو ماضی سکون دیتا ہے  <m> کس طرح مجھ کو بھولتا ہوگا  <e>
<s> خوب صورت ہیں اس لئے پتھر  <m> کوئی ان میں خدا رہا ہوگا  <e>
<s> زندگی تلخ تو نہیں لیکن  <m> واقعہ کوئی ہو گیا ہوگا  <e>
<s> نام بھی میرا اس کو یاد نہیں  <m> اور کیسے کوئی جدا ہوگا  <e>
<s> یاد کرنا محال لگتا ہے  <m> حافظے کا کمال لگتا ہے  <e>
<s> گرم ہاتھوں سے آنچ آتی ہے  <m> سردیوں کی وہ شال لگتا ہے  <e>
<s> وقت ہو دوست یا کوئی پل ہو  <m> جو بھی گزرا کمال لگتا ہے  <e>
<s> حبس اتنا ہے میری مٹی میں  <m> سانس لینا محال لگتا ہے  <e>
<s> ہجر برسا ہے آنکھ سے جب بھی  <m> مجھ کو بھادوں کا حال لگتا ہے  <e>
<s> کون دیکھے گا ہاتھ پر قسمت  <m> بس لکیروں کا جال لگتا ہے  <e>
<s> موسم عشق آ گیا ہے کیا  <m> دستکوں کا دھمال لگتا ہے  <e>
<s> بد گمانی ہے اس کی آنکھوں میں  <m> دل کے شیشے میں بال لگتا ہے  <e>
<s> عشق کا بھی قبیل ہوتا ہے  <m> درد دل کا کفیل ہوتا ہے  <e>
<s> یاد آیا نہ کر نمازوں میں  <m> میرا سجدہ طویل ہوتا ہے  <e>
<s> بے وفاؤں کے ذکر میں تیرا  <m> تذکرہ بر سبیل ہوتا ہے  <e>
<s> عرصۂ زیست تم ذرا سوچو  <m> ہائے کتنا طویل ہوتا ہے  <e>
<s> اے شب غم ہر ایک پل تیرا  <m> مجھ کو صدیاں مثیل ہوتا ہے  <e>
<s> اشک جو عشق نے بہایا وہ  <m> عاشقوں کا وکیل ہوتا ہے  <e>
<s> تنہا بے چارہ سا یہ میرا دل  <m> تیرے بن اب علیل ہوتا ہے  <e>
<s> تیری الفت وصول ہو جیسے  <m> نعمتوں کا نزول ہو جیسے  <e>
<s> تو مرے آسماں کا تارہ ہے  <m> دل تری رہ کی دھول ہو جیسے  <e>
<s> تیرے تابع ہی چلنے لگتا ہے  <m> وقت تیرا اصول ہو جیسے  <e>
<s> تیرا دیدار ہو رہا ہے مجھے  <m> میری منت قبول ہو جیسے  <e>
<s> حسرتوں سے الجھتی رہتی ہوں  <m> زندگانی ببول ہو جیسے  <e>
<s> کپکپی سی بدن میں اتری ہے  <m> میری حالت ملول ہو جیسے  <e>
<s> اس تحیر سے تجھ کو سنتی ہوں  <m> ساری دنیا فضول ہو جیسے  <e>
<s> ہے نگاہوں میں کوہ طور میاں  <m> میں نہیں ہوں خدا سے دور میاں  <e>
<s> وہ بھی تقریر کر رہے ہیں جنہیں  <m> بولنے کا نہیں شعور میاں  <e>
<s> لے نہ ڈوبے تری عبادت کو  <m> زہد و تقویٰ کا یہ غرور میاں  <e>
<s> میرے منہ میں نہیں زباں ایسی  <m> بولتی جو ہے جی حضور میاں  <e>
<s> رہ کے دلی میں بھی یہ لگتا ہے  <m> اب بھی دلی بہت ہے دور میاں  <e>
<s> ایک مقتل تھی محفل یاراں  <m> ہم ہی ظلمت کو سمجھے نور میاں  <e>
<s> خوب ہیں سجدہ ریزیاں تیری  <m> نفس پر بھی تو ہو عبور میاں  <e>
<s> عقل کتنی شعور کتنا ہے  <m> پھر بھی تجھ کو غرور کتنا ہے  <e>
<s> ہر کوئی تجھ سے دور کتنا ہے  <m> اس میں تیرا قصور کتنا ہے  <e>
<s> میٹھی میٹھی تمہاری باتوں کے  <m> پس پردہ فتور کتنا ہے  <e>
<s> ہم کو توفیق ہی نہیں ہوتی  <m> گھر ترا ورنہ دور کتنا ہے  <e>
<s> یہ تو اہل جنوں ہی جانتے ہیں  <m> ہوش تحت شعور کتنا ہے  <e>
<s> سطر در سطر پڑھنے والے دیکھ  <m> قصہ بین السطور کتنا ہے  <e>
<s> اشک پر زور کچھ چلا ہی نہیں  <m> میں نے روکا بہت رکا ہی نہیں  <e>
<s> آتش زیر پا سبب ورنہ  <m> خاک صحرا کی چھانتا ہی نہیں  <e>
<s> یا تو سب کا خدا ہی سچا ہے  <m> یا تو سچا کوئی خدا ہی نہیں  <e>
<s> ذہن کہتا ہے سر جھکا لے تو  <m> دل مگر ہے کہ مانتا ہی نہیں  <e>
<s> بال و پر ہوں قوی تو کیا حاصل  <m> جب اڑانوں کا حوصلہ ہی نہیں  <e>
<s> ہائے میں نے پس غلط فہمی  <m> وہ سنا میں نے جو کہا ہی نہیں  <e>
<s> موت کا ڈر اسے دکھائیں کیا  <m> زندہ رہنا جو چاہتا ہی نہیں  <e>
<s> صرف احساس کمتری ہے تجھے  <m> اور تو ہے کہ مانتا ہی نہیں  <e>
<s> میں ہی میں بزم میں رہا موجود  <m> اور میں بزم میں گیا ہی نہیں  <e>
<s> میری غیبت میں وہ بھی ہیں شامل  <m> آج تک جن سے میں ملا ہی نہیں  <e>
<s> میری مٹی میں جب نہ تھا پتھر  <m> کیسے کہہ دوں کہ ہے خدا پتھر  <e>
<s> شعلۂ عشق کا اثر توبہ  <m> موم جیسا پگھل گیا پتھر  <e>
<s> جب بھی بزم خرد میں آیا میں  <m> عقل پر میری پڑ گیا پتھر  <e>
<s> گل بچھاؤں میں تیرے قدموں میں  <m> میری راہوں میں تو بچھا پتھر  <e>
<s> راہ حق میں یقین تھا ہم پر  <m> صرف برسیں گے اینٹ یا پتھر  <e>
<s> لد گیا جب شجر پھلوں سے کوئی  <m> اس پہ سب نے اٹھا دیا پتھر  <e>
<s> لوگ توڑیں گے بار بار اسے  <m> شیشۂ دل کو تو بنا پتھر  <e>
<s> نرم رسی سے گھس نہ جائے جو  <m> مجھ کو ایسا نہیں ملا پتھر  <e>
<s> زعم کا ہی تو عارضہ ہے مجھے  <m> میرا میں ہی تو کھا گیا ہے مجھے  <e>
<s> آتش زیر پا ٹھہرنے نہ دے  <m> اب تو منزل بھی راستہ ہے مجھے  <e>
<s> درد تو کم نہیں مگر اس نے  <m> خوگر ضبط کر دیا ہے مجھے  <e>
<s> خود غرض بے وفا حقیر و فقیر  <m> اس نے کیا کیا نہیں کہا ہے مجھے  <e>
<s> میں طلب گار تھا مسرت کا  <m> دفتر رنج و غم ملا ہے مجھے  <e>
<s> چین پڑتا نہیں ہے سونے میں  <m> سوئیاں تو نہیں بچھونے میں  <e>
<s> چہرہ اشکوں سے یوں بھگونے میں  <m> کیا سکوں مل رہا ہے رونے میں  <e>
<s> اک نظر کا سوال ہوتا ہے  <m> اختلافات ختم ہونے میں  <e>
<s> آپ عشرت پسند کیا جانیں  <m> وہ جو لذت ہے زخم دھونے میں  <e>
<s> کون پودے صداقتوں کے لگائے  <m> دن لگیں گے درخت ہونے میں  <e>
<s> ایک مجبور کی ہنسی دیکھی  <m> فرق کیا رہ گیا تھا رونے میں  <e>
<s> بے سبب عشق کب اداس رہا  <m> وہ تمہارا ادا شناس رہا  <e>
<s> زندگی بھر خودی کا پاس رہا  <m> عشق کب محو التماس رہا  <e>
<s> ہر فسانہ جو کہہ چکی دنیا  <m> میرے غم کا ہی اقتباس رہا  <e>
<s> جامہ زیبی بقدر ذوق رہی  <m> عشق ہر شخص کا لباس رہا  <e>
<s> تم سے جب قربتیں میسر تھیں  <m> دل تو اس وقت بھی اداس رہا  <e>
<s> غم کا پیمانہ خود بتا دے گا  <m> کون کتنا تمہارے پاس رہا  <e>
<s> اب وہ پہلے سے مہر و ماہ نہیں  <m> کوئی آسودۂ نگاہ نہیں  <e>
<s> جو بھی نکلا تمہاری محفل سے  <m> اس کو دنیا میں پھر پناہ نہیں  <e>
<s> عشق کا درد پھر برا کیا ہے  <m> موت لازم ہے اشتباہ نہیں  <e>
<s> زندگی ہی گناہ جب ٹھہری  <m> زندگی میں کوئی گناہ نہیں  <e>
<s> دشمنوں سے تو ہے حذر ممکن  <m> دوستوں سے کہیں پناہ نہیں  <e>
<s> تم اگر مرکز تمنا ہو  <m> پھر تمنا کوئی گناہ نہیں  <e>
<s> ہم سے الفت جتائی جاتی ہے  <m> بے قراری بڑھائی جاتی ہے  <e>
<s> دیکھ کر ان کے لب پہ خندۂ نور  <m> نیند سی غم کو آئی جاتی ہے  <e>
<s> غم الفت کے کارخانے میں  <m> زندگی جگمگائی جاتی ہے  <e>
<s> ان کی چشم کرم پہ ناز نہ کر  <m> یوں بھی ہستی مٹائی جاتی ہے  <e>
<s> بزم میں دیکھ رنگ آمد دوست  <m> روشنی تھرتھرائی جاتی ہے  <e>
<s> دیکھ اے دل وہ اٹھ رہی ہے نقاب  <m> اب نظر آزمائی جاتی ہے  <e>
<s> ان کے جاتے ہی کیا ہوا دل کو  <m> شمع سی جھلملائی جاتی ہے  <e>
<s> اب کہو کارواں کدھر کو چلے  <m> راستے کھو گئے چراغ جلے  <e>
<s> آنسوؤں میں نہا گئیں خوشیاں  <m> روٹھ کر جب وہ آ لگے ہیں گلے  <e>
<s> عشق غم کو عبور کر نہ سکا  <m> راستے کارواں کے ساتھ چلے  <e>
<s> ہم پہ گزری ہیں ہجر کی راتیں  <m> ہم جہنم میں تھے مگر نہ جلے  <e>
<s> تھے محبت کی ابتدا کے قصور  <m> وہ تبسم جو آنسوؤں میں ڈھلے  <e>
<s> خاک سے سینکڑوں اگے خورشید  <m> ہے اندھیرا مگر چراغ تلے  <e>
<s> چاند ساکت ہے رک گئے تارے  <m> اب وہ آئیں تو غم کی رات ڈھلے  <e>
<s> مے کدے کا تو ذکر بھی ہے گناہ  <m> اب حیات حرم پڑی ہے گلے  <e>
<s> پرسش حال کا جواب تھا کیا  <m> ہنس پڑے ہم کہ جلد بات ٹلے  <e>
<s> جب رخ حسن سے نقاب اٹھا  <m> بن کے ہر ذرہ آفتاب اٹھا  <e>
<s> ڈوبی جاتی ہے ضبط کی کشتی  <m> دل میں طوفان اضطراب اٹھا  <e>
<s> مرنے والے فنا بھی پردہ ہے  <m> اٹھ سکے گر تو یہ حجاب اٹھا  <e>
<s> شاہد مئے کی خلوتوں میں پہنچ  <m> پردۂ نشۂ شراب اٹھا  <e>
<s> ہم تو آنکھوں کا نور کھو بیٹھے  <m> ان کے چہرے سے کیا نقاب اٹھا  <e>
<s> عالم حسن سادگی توبہ  <m> عشق کھا کھا کے پیچ و تاب اٹھا  <e>
<s> اب تو بوسیدہ ہو چلے ہیں ہم  <m> ٹوٹنے پھوٹنے لگے ہیں ہم  <e>
<s> زخم دل کی کسک چھپانے کو  <m> جسم پر گھاؤ چاہتے ہیں ہم  <e>
<s> اب نہیں فکر سود رنج زیاں  <m> خوار ہونا تھا ہو چکے ہیں ہم  <e>
<s> اب سبھی کچھ ہمیں گوارا ہے  <m> ہائے کتنے بدل گئے ہیں ہم  <e>
<s> ہم سے دامن بچا کے چلتی ہے  <m> اے صبا تجھ کو جانتے ہیں ہم  <e>
<s> پھر اندھیروں نے راستے روکے  <m> پھر نئے خضر ہیں نئے دھوکے  <e>
<s> غم کے ماروں کی سادگی دیکھو  <m> مانگتے ہیں یہ ہر خوشی رو کے  <e>
<s> ہم کہ جویائے عالم نو تھے  <m> گھر کو لوٹے کہاں کہاں ہو کے  <e>
<s> ہم سے مت پوچھ صبح کب ہوگی  <m> ہم نے صدیاں گنوائی ہیں سو کے  <e>
<s> جز اجل کوئی تو صلہ ملتا  <m> زندگی تیرے بوجھ کو ڈھو کے  <e>
<s> زہر زنداں صلیب یاد آئے  <m> ذہن میں تخم آگہی بو کے  <e>
<s> کتنے باہوش ہو گئے ہم لوگ  <m> خود فراموش ہو گئے ہم لوگ  <e>
<s> جس نے چاہا ہمیں اذیت دی  <m> اور خاموش ہو گئے ہم لوگ  <e>
<s> دل کی آواز بھی نہیں سنتے  <m> کیا گراں گوش ہو گئے ہم لوگ  <e>
<s> ہم کو دنیا نے پارسا سمجھا  <m> جب خطا کوش ہو گئے ہم لوگ  <e>
<s> پی گئے جھڑکیاں بھی ساقی کی  <m> کیا بلانوش ہو گئے ہم لوگ  <e>
<s> اس طرح پی رہے ہیں خون اپنا  <m> جیسے مے نوش ہو گئے ہم لوگ  <e>
<s> شہر میں اس قدر تھے ہنگامے  <m> گھر میں روپوش ہو گئے ہم لوگ  <e>
<s> کتنے چہروں پہ آ گئی رنگت  <m> جب سے خاموش ہو گئے ہم لوگ  <e>
<s> خشک دریا پڑا ہے خواہش کا  <m> خواب دیکھا تھا ہم نے بارش کا  <e>
<s> مستقل دل جلائے رکھتا ہے  <m> ہے یہ موسم ہوا کی سازش کا  <e>
<s> اس سے کہنے کو تو بہت کچھ ہے  <m> وقت ملتا نہیں گزارش کا  <e>
<s> کوئی اس سے تو کچھ نہیں کہتا  <m> بو رہا ہے جو بیچ رنجش کا  <e>
<s> پا بہ زنجیر چل رہے ہیں جو ہم  <m> یہ بھی پہلو ہے اک نمائش کا  <e>
<s> پھول کل تھے تو آج پتھر ہیں  <m> یہ بھی انداز ہے ستائش کا  <e>
<s> میں نے آنکھوں سے گفتگو کر لی  <m> یہ ہنر ہے زباں کی بندش کا  <e>
<s> کھل رہے ہیں گلاب زخموں کے  <m> شکریہ آپ کی نوازش کا  <e>
<s> مٹ گیا غم ترے تکلم سے  <m> لب ہوئے آشنا تبسم سے  <e>
<s> کس کے نقش قدم ہیں راہوں میں  <m> جگمگاتے ہیں ماہ و انجم سے  <e>
<s> ہے زمانہ بڑا زمانہ شناس  <m> کبھی مجھ سے گلا کبھی تم سے  <e>
<s> ناخدا بھی ملا تو ایسا ملا  <m> آشنا جو نہیں تلاطم سے  <e>
<s> اس نے آ کر مزاج پوچھ لیا  <m> ہم تو بیٹھے ہوئے تھے گم صم سے  <e>
<s> ناخدا نے ڈبو دیا ان کو  <m> وہ کہ جو بچ گئے تلاطم سے  <e>
<s> زندگی حادثوں کی زد میں ہے  <m> کوئی کیسے بچے تصادم سے  <e>
<s> سایۂ گل میں بیٹھنے والو  <m> گفتگو ہوگی دار پر تم سے  <e>
<s> نقش بر آب ہو گیا ہوں میں  <m> کتنا کم یاب ہو گیا ہوں میں  <e>
<s> جھریاں کہہ رہی ہیں چہرے کی  <m> خشک تالاب ہو گیا ہوں میں  <e>
<s> کیا کروں گا میں اب خوشی لے کر  <m> غم سے سیراب ہو گیا ہوں میں  <e>
<s> یاد رکھتا نہیں مجھے کوئی  <m> عرصۂ خواب ہو گیا ہوں میں  <e>
<s> اس قدر بار غم اٹھایا ہے  <m> جھک کے محراب ہو گیا ہوں میں  <e>
<s> اک مسیحا کی مہربانی سے  <m> جام زہراب ہو گیا ہوں میں  <e>
<s> خشک آنسو ہوئے ہیں جس دن سے  <m> دشت بے آب ہو گیا ہوں میں  <e>
<s> ہے یہ احسان جبر دنیا کا  <m> سخت اعصاب ہو گیا ہوں میں  <e>
<s> اس نے جس دن سے چھو لیا مجھ کو  <m> رشک مہتاب ہو گیا ہوں میں  <e>
<s> خود کو جب لگ گئی نظر اپنی  <m> زندگی بن گئی کھنڈر اپنی  <e>
<s> جب بھی سورج غروب ہوتا ہے  <m> یاد آتی ہے دوپہر اپنی  <e>
<s> اس کا قصہ بھی اب طویل نہیں  <m> ہے کہانی بھی مختصر اپنی  <e>
<s> ساتھ ہوتا ہے جب بھی غم اس کا  <m> مجھ کو ہوتی نہیں خبر اپنی  <e>
<s> کوئی مبہم سا نقش پا بھی نہیں  <m> سونی سونی ہے رہ گزر اپنی  <e>
<s> میں نے کیا کام لا جواب کیا  <m> اس کو عالم میں انتخاب کیا  <e>
<s> کرم اس کے ستم سے بڑھ کر تھے  <m> آج جب بیٹھ کر حساب کیا  <e>
<s> کیسے موتی چھپائے آنکھوں میں  <m> ہائے کس فن کا اکتساب کیا  <e>
<s> کیسی مجبوریاں نصیب میں تھیں  <m> زندگی کی کہ اک عذاب کیا  <e>
<s> ساتھ جب گرد کوئے یار رہی  <m> ہر سفر ہم نے کامیاب کیا  <e>
<s> کچھ ہمارے لکھے گئے قصے  <m> بارے کچھ داخل نصاب کیا  <e>
<s> غم بھی اتنا نہیں کہ تم سے کہیں  <m> اور چارہ نہیں کہ تم سے کہیں  <e>
<s> آج ہم بے کراں سمندر ہیں  <m> تم وہ دریا نہیں کہ تم سے کہیں  <e>
<s> یوں تو مرنے سے چین ملتا ہے  <m> یہ ارادہ نہیں کہ تم سے کہیں  <e>
<s> نیلی آنکھوں کی چاندنی کے لیے  <m> اب اندھیرا نہیں کہ تم سے کہیں  <e>
<s> تم اکیلے نہیں رہے تو کیا  <m> ہم بھی تنہا نہیں کہ تم سے کہیں  <e>
<s> جگ میں آتا ہے ہر بشر تنہا  <m> لوٹ جاتا ہے پھر کدھر تنہا  <e>
<s> کچھ دعا بھی تو ہو مریض کے نام  <m> کب دوا کا ہوا اثر تنہا  <e>
<s> مدتوں خود کو ہی تراشا ہے  <m> سیپ میں رہ کے اک گہر تنہا  <e>
<s> عمر بھر سب کے کام آیا جو  <m> رو پڑا خود کو دیکھ کر تنہا  <e>
<s> سب مسرت میں ساتھ دیتے ہیں  <m> غم اٹھائیں گے ہم مگر تنہا  <e>
<s> ترک الفت جو اس نے کی ہم سے  <m> تھامتے ہم رہے جگر تنہا  <e>
<s> چھاؤں میں بیٹھ کر گئے ہیں سبھی  <m> رہ گیا پھر سے اک شجر تنہا  <e>
<s> کہکشاں بھی ہے اور تارے بھی  <m> چاند آتا ہے کیوں نظر تنہا  <e>
<s> یادوں کے کارواں ملے ہم سے  <m> خود کو سمجھے تھے ہم جدھر تنہا  <e>
<s> چار پل وصل کے جو بیت گئے  <m> خود کو پایا ہے کس قدر تنہا  <e>
<s> درد اکسیر کے سوا کیا ہے  <m> زخم دل کے بنا مزا کیا ہے  <e>
<s> میری سانسوں میں بس گئی ہے مہک  <m> ہائے اس کوچے کی ہوا کیا ہے  <e>
<s> وصل کے چار دن تو بیت گئے  <m> صرف یادیں ہیں اب بچا کیا ہے  <e>
<s> دل دیا جس کو وہ ہوا غافل  <m> جرم اظہار کی سزا کیا ہے  <e>
<s> کھو گیا وہ جہاں کے میلے میں  <m> میری دنیا میں اب رہا کیا ہے  <e>
<s> بات ہوتی تھی کل نگاہوں سے  <m> ان اشاروں کا اب ہوا کیا ہے  <e>
<s> اے غم دل یہ ماجرا کیا ہے  <m> درد الفت سے واسطہ کیا ہے  <e>
<s> رہنے دو ان حسین وعدوں کو  <m> جھوٹے وعدے ہیں سب نیا کیا ہے  <e>
<s> جام و مینا کو چھوڑ کر دیکھو  <m> چشم ساقی کا یہ نشہ کیا ہے  <e>
<s> شعلۂ غم کو اور بھڑکائے  <m> کون سمجھے کہ یہ ہوا کیا ہے  <e>
<s> چھن گیا ہے سکون بھی میرا  <m> عاشقی نے مجھے دیا کیا ہے  <e>
<s> چارہ گر کوئی بھی نہ جان سکا  <m> موت اور عشق کی دوا کیا ہے  <e>
<s> کیا بھروسہ ہے زندگانی کا  <m> جانے تقدیر میں لکھا کیا ہے  <e>
<s> ہے نہیں کوئی ناخدا دل کا  <m> دل ہی ہے ایک آسرا دل کا  <e>
<s> چار سو بے خودی میں پھرتا ہے  <m> کچھ ٹھکانا نہیں رہا دل کا  <e>
<s> رسم دنیا کو کیوں یہ مانے گا  <m> ہے الگ جگ سے قاعدہ دل کا  <e>
<s> شیخ و پنڈت کو کوئی سمجھائے  <m> رب سے رہتا ہے رابطہ دل کا  <e>
<s> راہ انسانیت ہی اول ہے  <m> ہے یقیناً یہ فلسفہ دل کا  <e>
<s> دو جہاں بھی یہاں سما جائیں  <m> کتنا پھیلا ہے دائرہ دل کا  <e>
<s> لب تلک آ کے بات ہی بدلی  <m> کیا کرے لفظ ترجمہ دل کا  <e>
<s> جب سجیلے خرام کرتے ہیں  <m> ہر طرف قتل عام کرتے ہیں  <e>
<s> مکھ دکھا چھب بنا لباس سنوار  <m> عاشقوں کو غلام کرتے ہیں  <e>
<s> یہ چکورے مل اس سریجن سوں  <m> رات دن اپنا کام کرتے ہیں  <e>
<s> یار کو عاشقان صاحب فن  <m> ایک دیکھے میں رام کرتے ہیں  <e>
<s> گردش چشم سوں سریجن سب  <m> بزم میں کار جام کرتے ہیں  <e>
<s> یہ نہیں نیک طور خوباں کے  <m> آشنائی کو عام کرتے ہیں  <e>
<s> جی کو کرتے ہیں عاشقاں تسلیم  <m> جب وہ ہنس کر سلام کرتے ہیں  <e>
<s> مرغ دل کے شکار کرنے کوں  <m> زلف و کاکل کو دام کرتے ہیں  <e>
<s> شوخ میرا بتاں میں جب جاوے  <m> اس کو اپنا امام کرتے ہیں  <e>
<s> تجھ بدن پر جو لال ساری ہے  <m> عقل اس نے مری بساری ہے  <e>
<s> بال دیکھے ہیں جب سوں میں تیرے  <m> زلف سی دل کوں بے قراری ہے  <e>
<s> قد الف سا ہوا مرا جیوں دال  <m> عشق کا بوجھ سخت بھاری ہے  <e>
<s> سب کے سینے کو چھید ڈالا ہے  <m> پلک تیری مگر کٹاری ہے  <e>
<s> اوڑھنی اودی پر کناری زرد  <m> گرد شب کے سرج کی دھاری ہے  <e>
<s> قہر و لطف و تبسم و خندہ  <m> تیری ہر اک ادا پیاری ہے  <e>
<s> ترچھی نظراں سوں دیکھنا ہنس ہنس  <m> مور سے چال تجھ نیاری ہے  <e>
<s> اے سجن وقت جاں گدازی ہے  <m> موسم عیش و فصل بازی ہے  <e>
<s> ان چکوروں سے دور رہ اے چاند  <m> قول عشاق کا نمازی ہے  <e>
<s> اس قلندر کی بات سہل نہ بوجھ  <m> عشق کے فن میں فخر رازی ہے  <e>
<s> ہم قریں مجھ نہ کر رقیباں سوں  <m> طور یاروں کی پاک بازی ہے  <e>
<s> عاشقاں جان و دل گنواتے ہیں  <m> یہ نہ طور زمانہ سازی ہے  <e>
<s> تجھ بنا دل کو بے قراری ہے  <m> دم بدم مجھ کو آہ و زاری ہے  <e>
<s> ہاتھ تیرے جو دیکھی ہے تلوار  <m> آرزو دل کو جاں سپاری ہے  <e>
<s> مجھ کو اوروں سے کچھ نہیں ہے کام  <m> تجھ سے ہر دم امیدواری ہے  <e>
<s> ہم سے تجھ کو نہیں ملاپ کبھی  <m> یہ مگر جگ میں طور یاری ہے  <e>
<s> آہ کوں دل میں میں چھپاتا ہوں  <m> لازم عشق پردہ داری ہے  <e>
<s> زلف تیری ہوئی کمند مجھے  <m> اس میں باندھا ہے بند بند مجھے  <e>
<s> خاک سیتی سجن اٹھا کے کیا  <m> عشق تیرے نے سر بلند مجھے  <e>
<s> تیرے غم سوں ہوا ہوں دیوانہ  <m> نہ کیا نفع کوئی پند مجھے  <e>
<s> نہیں جگ بیچ اور اے دل بر  <m> وصل بن تیرے سود مند مجھے  <e>
<s> میں گرفتار ہوں ترے مکھ پر  <m> جگ میں نئیں اور کچھ پسند مجھے  <e>
<s> جان ایام دلبری ہے یاد  <m> سیر گل زار و مے خوری ہے یاد  <e>
<s> دیکھتا نہیں سورج کوں نظراں بھر  <m> جس کوں تجھ جامۂ زری ہے یاد  <e>
<s> خوب پھولی تھی باغ میں نرگس  <m> گل صد برگ و جعفری ہے یاد  <e>
<s> وہ چراغاں و چاندنی کی رات  <m> سیر ہت پھول و پھلجھڑی ہے یاد  <e>
<s> وہ تماشا و کھیل ہولی کا  <m> سب کے تن رخت کیسری ہے یاد  <e>
<s> ہو دوانا جنگل میں کیوں نہ پھرے  <m> جس کو وہ سایۂ پری ہے یاد  <e>
<s> اے سیہ مست میری انکھیوں کی  <m> لال بادل کی تجھ جھری ہے یاد  <e>
<s> دھوپ سا یو کپول ناری ہے  <m> کرن سورج کی وو کناری ہے  <e>
<s> چھپ رقیباں سوں آنا نہیں وو چاند  <m> کیا رین ہجر کی اندیاری ہے  <e>
<s> نہیں اثر کرتا صبر کا مرہم  <m> دل عاشق میں زخم کاری ہے  <e>
<s> گل باغ جنوں ہے رسوائی  <m> عزت ملک عشق خواری ہے  <e>
<s> خون دل بادہ و جگر ہے کباب  <m> نغمۂ بزم وصل زاری ہے  <e>
<s> لیلیٰ مجنوں کا ذکر سرد ہوا  <m> اب تمہاری ہماری باری ہے  <e>
<s> ملنا عاشق سوں ہی بہانے سوں  <m> یہ نصیحت تمن ہماری ہے  <e>
<s> مجھ کوں مت جانو یاد سوں غافل  <m> رات دن دل کوں لو تماری ہے  <e>
<s> یار میرا میان گلشن ہے  <m> غرق خوں پھول تا بہ دامن ہے  <e>
<s> دل لبھاتا ہے سب کا وہ ساجن  <m> دل فریبی میں اس کو کیا فن ہے  <e>
<s> تارے جیوں در ہے جس کے حلقہ بگوش  <m> وو بنا گوش صبح روشن ہے  <e>
<s> اس نظارے سے سب شہید ہوئے  <m> وو نین کیا بلائے رہ زن ہے  <e>
<s> گل ترے مکھ کی فکر میں بیمار  <m> جیو بلبل کا تجھ قدم پہ نثار  <e>
<s> گل کوں اے شوخ مکھ تنک دکھلا  <m> کہ خزاں کر دکھا دے اس کوں بہار  <e>
<s> مست سے دل کوں ہے حذر لازم  <m> نین تیرے بہت ہوئے سرشار  <e>
<s> اس گلی میں قدم کرم سوں دھر  <m> کہ کروں ہر قدم پہ جیو نثار  <e>
<s> مارتی مجھ کوں اے کماں ابرو  <m> یہ پلک تیر و یہ نگہ تلوار  <e>
<s> ہجر میں تیرے آہ کرتا ہے  <m> دل عاشق نہیں ہے ٹک بے کار  <e>
<s> دیکھ کر اس حسین پیکر کو  <m> نشہ سا آ گیا سمندر کو  <e>
<s> ڈولتی ڈگمگاتی سی ناؤ  <m> پی گئی آ کے سارے ساگر کو  <e>
<s> خشک پیڑوں میں جان پڑنے لگی  <m> دیکھ کر روپ کے سمندر کو  <e>
<s> بحر پیاسے کی جستجو میں ہے  <m> ہے صدف کی تلاش گوہر کو  <e>
<s> کوئی تو نیم وا دریچوں سے  <m> دیکھے اس رتجگے کے منظر کو  <e>
<s> کتنے شکوے گلے ہیں پہلے ہی  <m> راہ میں فاصلے ہیں پہلے ہی  <e>
<s> کچھ تلافی نگار فصل خزاں  <m> ہم لٹے قافلے ہیں پہلے ہی  <e>
<s> اور لے جائے گا کہاں گلچیں  <m> سارے مقتل کھلے ہیں پہلے ہی  <e>
<s> اب زباں کاٹنے کی رسم نہ ڈال  <m> کہ یہاں لب سلے ہیں پہلے ہی  <e>
<s> سارے الزام بھول جاتا ہوں  <m> میں تو دشنام بھول جاتا ہوں  <e>
<s> روز میں پوچھتا ہوں تیرا نام  <m> روز میں نام بھول جاتا ہوں  <e>
<s> دیکھتا ہوں بکھرتے پھولوں کو  <m> اپنا انجام بھول جاتا ہوں  <e>
<s> ایسا چسکا لگا ہے باتوں کا  <m> گھر کا ہر کام بھول جاتا ہوں  <e>
<s> یاد کرتا ہوں اس کو سارا دن  <m> اور سر شام بھول جاتا ہوں  <e>
<s> ایسا مصروف کر لیا خود کو  <m> اکثر آرام بھول جاتا ہوں  <e>
<s> خوش تجھے دیکھ کر میں اپنے بھی  <m> غم و آلام بھول جاتا ہوں  <e>
<s> وہ گلی تجھ پہ بند ہے لیکن  <m> دل ناکام بھول جاتا ہوں  <e>
<s> دیکھتا ہوں تجھے قریب سے آ  <m> میں ترا نام بھول جاتا ہوں  <e>
<s> آسماں پر بنے تھے چہرے سے  <m> لوگ یاد آئے بھولے بسرے سے  <e>
<s> کتنے سورج زمین میں سوئے  <m> نور پھوٹے گا ذرے ذرے سے  <e>
<s> آنکھ میں آ گیا ہے اک آنسو  <m> دشت سیراب ایک قطرے سے  <e>
<s> سبز موسم ہے صحن میں لیکن  <m> زرد رت جھانکتی ہے کمرے سے  <e>
<s> عمر کتنی بھی ہو مگر شہرت  <m> باز آتی کہاں ہے نخرے سے  <e>
<s> دھوپ بارش ہوا کمر بستہ  <m> اور دریچے میں ایک گلدستہ  <e>
<s> پیڑ سے پیڑ کٹ گیا ورنہ  <m> کیا کلہاڑی اگر نہ ہو دستہ  <e>
<s> غم سے ایسے نڈھال ہوں جیسے  <m> ایک بچے کی پیٹھ پر بستہ  <e>
<s> بارشوں کی دعائیں مانگی ہیں  <m> اور دیوار گھر کی ہے خستہ  <e>
<s> ایک جگنو تھا آس کی صورت  <m> بھر گیا روشنی سے سب رستہ  <e>
<s> باندھ رکھا ہے کب سے رخت سفر  <m> کبھی آواز دے کوئی رستہ  <e>
<s> بات میں کچھ مگر بیان میں کچھ  <m> رنگ بدلا ہر ایک آن میں کچھ  <e>
<s> یوں ہی قائم نہیں ہے یہ دنیا  <m> لوگ اچھے ہیں اس جہان میں کچھ  <e>
<s> مرثیہ ہو گیا چراغوں کا  <m> جب بھی لکھا ہوا کی شان میں کچھ  <e>
<s> قتل ہونے ہیں سب کے سب کردار  <m> موڑ ایسے ہیں داستان میں کچھ  <e>
<s> اس کو دیکھا ملی پلک سے پلک  <m> جان سی آ گئی ہے جان میں کچھ  <e>
<s> صرف لطف سفر کی بات نہیں  <m> اب مزہ بھی کہاں تھکان میں کچھ  <e>
<s> سب سمجھتا ہے اپنے مطلب کی  <m> کوئی بولے کسی زبان میں کچھ  <e>
<s> آنکھ ہو اور کوئی خواب نہ ہو  <m> نازل ایسا کہیں عذاب نہ ہو  <e>
<s> کچھ تو محفوظ رکھیے سینے میں  <m> زندگانی کھلی کتاب نہ ہو  <e>
<s> صرف کیجے نہ اس قدر خود کو  <m> لاکھ چاہو تو پھر حساب نہ ہو  <e>
<s> اس لیے کاٹتا ہوں یہ گھڑیاں  <m> وقت کی چال کامیاب نہ ہو  <e>
<s> گونج کیسی ہے کوہساروں میں  <m> یہ کسی چیخ کا جواب نہ ہو  <e>
<s> کیا چمکتا ہے تپتے صحرا میں  <m> دیکھ چھو کر کہیں یہ آب نہ ہو  <e>
<s> فیصلے وہ نہ جانے کیسے تھے  <m> رات کی رات گھر سے نکلے تھے  <e>
<s> یاد آتے ہیں اب بھی رہ رہ کر  <m> شہر میں کچھ تو ایسے چہرے تھے  <e>
<s> کیا زمانہ تھا وہ کہ ہم دونوں  <m> ایک دوجے کا دکھ سمجھتے تھے  <e>
<s> کس کڑی دھوپ کے سفر میں ہیں  <m> نام پیڑوں پہ جن کے لکھے تھے  <e>
<s> جانے کس گل بدن کی یاد آئی  <m> فصل گل میں اداس بیٹھے تھے  <e>
<s> وقت سا چارہ گر بھی ہار گیا  <m> ہجرتوں کے تو زخم ایسے تھے  <e>
<s> شکر ہم نے نہ کچھ شکایت کی  <m> بات ہے اپنی اپنی خصلت کی  <e>
<s> ایسا ہموار راستہ کب تھا  <m> کیا ضرورت تھی اتنی عجلت کی  <e>
<s> کہتی رہتی ہے بوڑھی گمنامی  <m> کتنی چھوٹی تھی عمر شہرت کی  <e>
<s> یاس امید غم خوشی خواہش  <m> گھر میں ہر چیز ہے ضرورت کی  <e>
<s> ہیں مقدر عذاب کے موسم  <m> کوئی رت ہو نصیب راحت کی  <e>
<s> دن ڈھلے ہوگا جشن تنہائی  <m> التجا ہے غموں سے شرکت کی  <e>
<s> دل کے ماروں سے دل لگی چاہے  <m> موت قسطوں میں زندگی چاہے  <e>
<s> میں تو چاہوں اسے قیامت تک  <m> وہ ملاقات سرسری چاہے  <e>
<s> شہر کا شہر میرے قدموں میں  <m> دل مگر یار کی گلی چاہے  <e>
<s> سب کی مرضی سے جی کے دیکھ لیا  <m> اب وہی کر جو تیرا جی چاہے  <e>
<s> لذت لمس مر نہ جائے کہیں  <m> پھر یہ دریا اتر نہ جائے کہیں  <e>
<s> تجھ کو دیکھا تو دیکھتا ہی رہا  <m> اب یہ ضدی نظر نہ جائے کہیں  <e>
<s> جنگ جاری ہے رشتے ناطوں میں  <m> سب اثاثہ بکھر نہ جائے کہیں  <e>
<s> خون میں تر بہ تر قبیلے ہیں  <m> کھیل حد سے گزر نہ جائے کہیں  <e>
<s> موت پر اعتبار ہے اپنا  <m> وہ بھی اب کہ مکر نہ جائے کہیں  <e>
<s> ہاتھ سینے پہ مرے رہنے دے  <m> دل کی دھڑکن ٹھہر نہ جائے کہیں  <e>
<s> وہ الگ چپ ہے خود سے شرما کر  <m> کیا کیا میں نے ہاتھ پھیلا کر  <e>
<s> پھل ہر اک ڈال پر نہیں ہوتے  <m> سنگ ہر ڈال پر نہ پھینکا کر  <e>
<s> تازہ رکھنے کی کوئی صورت سوچ  <m> سوکھے لب پر زباں نہ پھیرا کر  <e>
<s> دشت سورج میں کیا ملا ہم کو  <m> رہ گیا رنگ اپنا سنولا کر  <e>
<s> مٹ نہ جائے کہیں وجود ترا  <m> خود کو فرصت میں چھو کے دیکھا کر  <e>
<s> آئنا ہو چلا ہے سورج اب  <m> ہے یہی وقت سب کو اندھا کر  <e>
<s> ایک ہوں دو کنارے دریا کے  <m> کوئی ایسی سبیل پیدا کر  <e>
<s> کیسے دروازے پر قدم رکھوں  <m> کوئی لیٹا ہے پاؤں پھیلا کر  <e>
<s> صورتیں ذہن سے نہ مٹ جائیں  <m> بھولے بھٹکے ادھر بھی نکلا کر  <e>
<s> سرسری طور پر جو بات ہوئی  <m> اس نے پوچھا اسی کو دہرا کر  <e>
<s> ٹھہرے پانی میں پھینک کر پتھر  <m> اپنے سائے کو تو نہ رسوا کر  <e>
<s> اجلے ماتھے پہ نام لکھ رکھیں  <m> خواہشوں کا مقام لکھ رکھیں  <e>
<s> پھر ہوس کو ہے حسرت پرواز  <m> آپ دانہ و دام لکھ رکھیں  <e>
<s> ورنہ ہم اس کو بھول جائیں گے  <m> سبز حرفوں میں نام لکھ رکھیں  <e>
<s> جانے کس سمت کل ہوا لے جائے  <m> لمحۂ شاد کام لکھ رکھیں  <e>
<s> اپنے ہونے کا کچھ یقیں کر لیں  <m> ریت پر نقش و نام لکھ رکھیں  <e>
<s> شب کو ٹھٹھریں گے سب در و دیوار  <m> دھوپ کچھ اپنے نام لکھ رکھیں  <e>
<s> زردیاں اوڑھنے لگا سورج  <m> نامۂ خوف شام لکھ رکھیں  <e>
<s> پیلے پیلے بدن ہوا موسم  <m> پیلا پیلا تمام لکھ رکھیں  <e>
<s> آنے والے اداس نسلوں کے  <m> سلسلہ وار نام لکھ رکھیں  <e>
<s> قربتیں بڑھ گئی نگاہوں کی  <m> اب حدیں ختم ہیں لباسوں کی  <e>
<s> دھوپ روکے کھڑی ہے کس کے لئے  <m> یہ سر رہ قطار پیڑوں کی  <e>
<s> اور پھیلے گا آگ کا دریا  <m> اور جھلسے گی کھال چہروں کی  <e>
<s> خودکشی کا سفر بھی سہل نہیں  <m> بھیڑ سی ہے لگی سوالوں کی  <e>
<s> کون خود میں سمو سکا ہے کبھی  <m> وسعتیں لا زوال لمحوں کی  <e>
<s> ہر نئے موڑ دھوپ کا صحرا  <m> کارواں ساز رہ گئے تنہا  <e>
<s> سایۂ شاخ گل سے نامانوس  <m> وہ کوئی پالتو کبوتر تھا  <e>
<s> وہ کوئی ریشمی لباس میں تھی  <m> میں کوئی پھول تھا جو مرجھایا  <e>
<s> چاندنی چار دن بہت سوئی  <m> پانچویں دن خمار ٹوٹ گیا  <e>
<s> مچھلیاں خود فریب ہوتی ہیں  <m> اک مچھیرے نہ تبصرہ لکھا  <e>
<s> واپسی اب گھروں میں نا ممکن  <m> دور تک بے گمان سناٹا  <e>
<s> آسماں سوچ کر اڑان بھری  <m> چار سمتوں سے اک خلا ابھرا  <e>
<s> کشتیاں ساحلوں پہ ڈوب چلیں  <m> وہ کھلے پانیوں میں کود پڑا  <e>
<s> روشنی کے حلیف بھگتیں گے  <m> تیرگی کی جبین پر لکھا  <e>
<s> تیری مرضی نہ دے ثبات مجھے  <m> بے یقینی سے دے نجات مجھے  <e>
<s> ان کی نظریں اٹھیں مری جانب  <m> یاد ہے پہلی واردات مجھے  <e>
<s> ہر بلا سے رہے گا تو محفوظ  <m> اس سفر میں جو رکھ لے ساتھ مجھے  <e>
<s> روز ملتا ہوں میکدے میں اسے  <m> خوب پہچانتی ہے رات مجھے  <e>
<s> میں تجھے جانتا ہوں ہرجائی  <m> کیوں بتاتا ہے اپنی ذات مجھے  <e>
<s> مجھ کو دیتی ہے ڈال ڈال ہوا  <m> چھاؤں دیتے ہیں پات پات مجھے  <e>
<s> نئی باسی کوئی خبر دے دے  <m> سچی جھوٹی کہ معتبر دے دے  <e>
<s> سنگ برسا دے میرے آنگن میں  <m> رہرووں کو گل و ثمر دے دے  <e>
<s> ہے فلک تک فصیل نار جحیم  <m> اے خدا اب تو ابر تر دے دے  <e>
<s> کامیابی مرا مقدر کر  <m> زور کے ساتھ مجھ کو زر دے دے  <e>
<s> تابناکی عطا ہو فرقت کو  <m> کاسۂ چشم میں گہر دے دے  <e>
<s> اب فقیری میں کوئی بات نہیں  <m> حشمت و جاہ و کر و فر دے دے  <e>
<s> کون خواہش کرے کہ اور جیے  <m> ایک بیزار زندگی کے لیے  <e>
<s> اور کوئی نہیں ہے اس کے سوا  <m> سکھ دیے دکھ دیے اسی نے دیے  <e>
<s> آؤ ہونٹوں پہ لفظ رکھ لیں ہم  <m> ایک مدت ہوئی ہے بات کیے  <e>
<s> زخم کو راس آ گئی ہے ہوا  <m> اب مسیحا اسے سیے نہ سیے  <e>
<s> اس کے پیالے میں زہر ہے کہ شراب  <m> کیسے معلوم ہو بغیر پیے  <e>
<s> اب تھکن درد بنتی جاتی ہے  <m> دل سے کچھ کام بھی تو ایسے لیے  <e>
<s> میں نے ماں کا لباس جب پہنا  <m> مجھ کو تتلی نے اپنے رنگ دیے  <e>
<s> دل میں اس کا خیال کیوں آیا  <m> موسم برشگال کیوں آیا  <e>
<s> وہ جو ہنستا تھا اس کے چہرے پر  <m> آج رنگ ملال کیوں آیا  <e>
<s> نام سے میرے جس کو نفرت تھی  <m> پوچھنے میرا حال کیوں آیا  <e>
<s> ناز تھا کس لئے بہاروں پر  <m> یہ بتا دے زوال کیوں آیا  <e>
<s> جس کو شکوہ تھا بد خصالوں سے  <m> پھر وہی خوش خصال کیوں آیا  <e>
<s> سن رہے ہیں کہ پھر نوازش ہے  <m> موسم قیل و قال کیوں آیا  <e>
<s> ضبط اپنا شعار تھا نہ رہا  <m> دل پہ کچھ اختیار تھا نہ رہا  <e>
<s> دل مرحوم کو خدا بخشے  <m> ایک ہی غم گسار تھا نہ رہا  <e>
<s> آ کہ وقت سکون مرگ آیا  <m> نالہ ناخوش گوار تھا نہ رہا  <e>
<s> ان کی بے مہریوں کو کیا معلوم  <m> کوئی امیدوار تھا نہ رہا  <e>
<s> آہ کا اعتبار بھی کب تک  <m> آہ کا اعتبار تھا نہ رہا  <e>
<s> کچھ زمانے کو سازگار سہی  <m> جو ہمیں سازگار تھا نہ رہا  <e>
<s> اب گریباں کہیں سے چاک نہیں  <m> شغل فصل بہار تھا نہ رہا  <e>
<s> موت کا انتظار باقی ہے  <m> آپ کا انتظار تھا نہ رہا  <e>
<s> کیا چھپاتے کسی سے حال اپنا  <m> جی ہی جب ہو گیا نڈھال اپنا  <e>
<s> ہم ہیں اس کے خیال کی تصویر  <m> جس کی تصویر ہے خیال اپنا  <e>
<s> وہ بھی اب غم کو غم سمجھتے ہیں  <m> دور پہنچا مگر ملال اپنا  <e>
<s> تو نے رکھ لی گناہ گار کی شرم  <m> کام آیا نہ انفعال اپنا  <e>
<s> دیکھ دل کی زمیں لرزتی ہے  <m> یاد جاناں قدم سنبھال اپنا  <e>
<s> باخبر ہیں وہ سب کی حالت سے  <m> لاؤ ہم پوچھ لیں نہ حال اپنا  <e>
<s> ہر گھڑی انقلاب میں گزری  <m> زندگی کس عذاب میں گزری  <e>
<s> شوق تھا مانع تجلی دوست  <m> ان کی شوخی حجاب میں گزری  <e>
<s> کرم بے حساب چاہا تھا  <m> ستم بے حساب میں گزری  <e>
<s> ورنہ دشوار تھا سکون حیات  <m> خیر سے اضطراب میں گزری  <e>
<s> راز ہستی کی جستجو میں رہے  <m> رات تعبیر خواب میں گزری  <e>
<s> کچھ کٹی ہمت سوال میں عمر  <m> کچھ امید جواب میں گزری  <e>
<s> دیر میں یا حرم میں گزرے گی  <m> عمر تیرے ہی غم میں گزرے گی  <e>
<s> کچھ امید کرم میں گزری عمر  <m> کچھ امید کرم میں گزرے گی  <e>
<s> زندگی یاد دوست ہے یعنی  <m> زندگی ہے تو غم میں گزرے گی  <e>
<s> اب کرم کا یہ ماحصل ہے کہ عمر  <m> یاد عہد ستم میں گزرے گی  <e>
<s> دل کو شوق نشاط وصل نہ چھیڑ  <m> غم میں گزری ہے غم میں گزرے گی  <e>
<s> حسرت دم بدم میں گزری عمر  <m> عبرت دم بدم میں گزرے گی  <e>
<s> مایۂ ناز راز ہیں ہم لوگ  <m> محرم راز ناز ہیں ہم لوگ  <e>
<s> بزم دل میں دیا نہ عیش کو بار  <m> صاحب امتیاز ہیں ہم لوگ  <e>
<s> ہم سے ملتی ہے برق طور کو داد  <m> وہ تبسم نواز ہیں ہم لوگ  <e>
<s> عقل عاجز ہے بے خبر ہے ہوش  <m> چشم بد دور راز ہیں ہم لوگ  <e>
<s> حشر امید سے مراد ہیں ہم  <m> گلہ ہائے دراز ہیں ہم لوگ  <e>
<s> تیری ناز آفرینیاں ہیں گواہ  <m> کہ سراپا نیاز ہیں ہم لوگ  <e>
<s> میرے لب پر کوئی دعا ہی نہیں  <m> اس کرم کی کچھ انتہا ہی نہیں  <e>
<s> کشتئ اعتبار توڑ کے دیکھ  <m> کہ خدا بھی ہے نا خدا ہی نہیں  <e>
<s> میری ہستی گواہ ہے کہ مجھے  <m> تو کسی وقت بھولتا ہی نہیں  <e>
<s> اب اسے ناامید کیوں کہیے  <m> دل کو توفیق مدعا ہی نہیں  <e>
<s> غم میں لذت کہاں کہ دل نہ رہا  <m> ہائے وہ حسرت آشنا ہی نہیں  <e>
<s> آپ سے شرح آرزو تو کریں  <m> آپ تکلیف گفتگو تو کریں  <e>
<s> وہ یہیں ہیں جو وہ کہیں بھی نہیں  <m> آئیے دل میں جستجو تو کریں  <e>
<s> اہل دنیا مجھے سمجھ لیں گے  <m> دل کسی دن ذرا لہو تو کریں  <e>
<s> رنگ و بو کیا ہے یہ تو سمجھا دو  <m> سیر دنیائے رنگ و بو تو کریں  <e>
<s> تم سے ملنے کی آرزو ہی سہی  <m> تم سے ملنے کی آرزو تو کریں  <e>
<s> مجھ پہ رکھتے ہیں حشر میں الزام  <m> آ نہ جائے زباں پہ تیرا نام  <e>
<s> ضبط کی کوششیں بھی جاری ہیں  <m> درد بھی کر رہا ہے اپنا کام  <e>
<s> جو عبارت نہ ہو ترے غم سے  <m> اہل دل پر وہ زندگی ہے حرام  <e>
<s> وقفۂ موت بھی غنیمت ہے  <m> کچھ تو فی الجملہ مل گیا آرام  <e>
<s> اس نے دیکھا ہے شام کا منظر  <m> جس نے دیکھی ہے بیکسوں کی شام  <e>
<s> کس سے اب درد کی دوا چاہوں  <m> درد اٹھتا ہے لے کے تیرا نام  <e>
<s> یہ جو لاہور سے محبت ہے  <m> یہ کسی اور سے محبت ہے  <e>
<s> اور وہ اور تم نہیں شاید  <m> مجھ کو جس اور سے محبت ہے  <e>
<s> یہ ہوں میں اور یہ مری تصویر  <m> دیکھ لے غور سے محبت ہے  <e>
<s> بچپنا کمسنی جوانی آج  <m> تیرے ہر دور سے محبت ہے  <e>
<s> ایک تہذیب ہے مجھے مقصود  <m> مجھ کو اک دور سے محبت ہے  <e>
<s> اس کی ہر طرز مجھ کو بھاتی ہے  <m> اس کے ہر طور سے محبت ہے  <e>
<s> جب مری آئنے سے بنتی ہے  <m> شکل ہر زاویے سے بنتی ہے  <e>
<s> آدمی صبر سے نکھرتا ہے  <m> زندگی حوصلے سے بنتی ہے  <e>
<s> ساتھ ہے مشکلوں میں دونوں کا  <m> دشت کی آبلے سے بنتی ہے  <e>
<s> دل جلا درد کو سمجھتا ہے  <m> درد کی دل جلے سے بنتی ہے  <e>
<s> ڈھونڈ کر بے شمار بیٹھے ہو  <m> کیا غزل قافیے سے بنتی ہے  <e>
<s> اس لئے دوڑتے ہی ایسے ہیں  <m> ہم کو کچھ وسوسے ہی ایسے ہیں  <e>
<s> واں پہ گندم بھی کھا نہیں سکتے  <m> خلد میں مسئلے ہی ایسے ہیں  <e>
<s> یا تو سارا جہان بہرا ہے  <m> یا تو ہم بولتے ہی ایسے ہیں  <e>
<s> روح بھی کیا کرے میاں آخر  <m> جسم کے مشغلے ہی ایسے ہیں  <e>
<s> یا مرا عکس جھوٹ کہتا ہے  <m> یا سبھی آئنے ہی ایسے ہیں  <e>
<s> اس کو چھپنے میں لطف آتا ہے  <m> ہم اسے ڈھونڈتے ہی ایسے ہیں  <e>
<s> جانئے اب ہوئے ہیں ایسے ہم  <m> یا شروعات سے ہی ایسے ہیں  <e>
<s> زندگی درد کی کہانی ہے  <m> چشم انجم میں بھی تو پانی ہے  <e>
<s> بے نیازانہ سن لیا غم دل  <m> مہربانی ہے مہربانی ہے  <e>
<s> وہ بھلا میری بات کیا مانے  <m> اس نے اپنی بھی بات مانی ہے  <e>
<s> شعلۂ دل ہے یہ کہ شعلہ ساز  <m> یا ترا شعلۂ جوانی ہے  <e>
<s> وہ کبھی رنگ وہ کبھی خوشبو  <m> گاہ گل گاہ رات رانی ہے  <e>
<s> بن کے معصوم سب کو تاڑ گئی  <m> آنکھ اس کی بڑی سیانی ہے  <e>
<s> آپ بیتی کہو کہ جگ بیتی  <m> ہر کہانی مری کہانی ہے  <e>
<s> دونوں عالم ہیں جس کے زیر نگیں  <m> دل اسی غم کی راجدھانی ہے  <e>
<s> ہم تو خوش ہیں تری جفا پر بھی  <m> بے سبب تیری سرگرانی ہے  <e>
<s> سر بہ سر یہ فراز مہر و قمر  <m> تیری اٹھتی ہوئی جوانی ہے  <e>
<s> آج بھی سن رہے ہیں قصۂ عشق  <m> گو کہانی بہت پرانی ہے  <e>
<s> ضبط کیجے تو دل ہے انگارا  <m> اور اگر روئیے تو پانی ہے  <e>
<s> ہے ٹھکانا یہ در ہی اس کا بھی  <m> دل بھی تیرا ہی آستانی ہے  <e>
<s> ان سے ایسے میں جو نہ ہو جائے  <m> نو جوانی ہے نو جوانی ہے  <e>
<s> دل مرا اور یہ غم دنیا  <m> کیا ترے غم کی پاسبانی ہے  <e>
<s> گردش چشم ساقیٔ دوراں  <m> دور افلاک کی بھی پانی ہے  <e>
<s> اے لب ناز کیا ہیں وہ اسرار  <m> خامشی جن کی ترجمانی ہے  <e>
<s> مے کدوں کے بھی ہوش اڑنے لگے  <m> کیا تری آنکھ کی جوانی ہے  <e>
<s> خودکشی پر ہے آج آمادہ  <m> ارے دنیا بڑی دوانی ہے  <e>
<s> کوئی اظہار ناخوشی بھی نہیں  <m> بد گمانی سی بد گمانی ہے  <e>
<s> مجھ سے کہتا تھا کل فرشتۂ عشق  <m> زندگی ہجر کی کہانی ہے  <e>
<s> بحر ہستی بھی جس میں کھو جائے  <m> بوند میں بھی وہ بیکرانی ہے  <e>
<s> مل گئے خاک میں ترے عشاق  <m> یہ بھی اک امر آسمانی ہے  <e>
<s> زندگی انتظار ہے تیرا  <m> ہم نے اک بات آج جانی ہے  <e>
<s> کیوں نہ ہو غم سے ہی قماش اس کا  <m> حسن تصویر شادمانی ہے  <e>
<s> سونی دنیا میں اب تو میں ہوں اور  <m> ماتم عشق آنجہانی ہے  <e>
<s> رات بھی نیند بھی کہانی بھی  <m> ہائے کیا چیز ہے جوانی بھی  <e>
<s> ایک پیغام زندگانی بھی  <m> عاشقی مرگ ناگہانی بھی  <e>
<s> اس ادا کا تری جواب نہیں  <m> مہربانی بھی سرگرانی بھی  <e>
<s> دل کو اپنے بھی غم تھے دنیا میں  <m> کچھ بلائیں تھیں آسمانی بھی  <e>
<s> منصب دل خوشی لٹانا ہے  <m> غم پنہاں کی پاسبانی بھی  <e>
<s> دل کو شعلوں سے کرتی ہے سیراب  <m> زندگی آگ بھی ہے پانی بھی  <e>
<s> شاد کاموں کو یہ نہیں توفیق  <m> دل غمگیں کی شادمانی بھی  <e>
<s> لاکھ حسن یقیں سے بڑھ کر ہے  <m> ان نگاہوں کی بد گمانی بھی  <e>
<s> تنگنائے دل ملول میں ہے  <m> بحر ہستی کی بے کرانی بھی  <e>
<s> عشق ناکام کی ہے پرچھائیں  <m> شادمانی بھی کامرانی بھی  <e>
<s> دیکھ دل کے نگار خانے میں  <m> زخم پنہاں کی ہے نشانی بھی  <e>
<s> خلق کیا کیا مجھے نہیں کہتی  <m> کچھ سنوں میں تری زبانی بھی  <e>
<s> آئے تاریخ عشق میں سو بار  <m> موت کے دور درمیانی بھی  <e>
<s> اپنی معصومیت کے پردے میں  <m> ہو گئی وہ نظر سیانی بھی  <e>
<s> دن کو سورج مکھی ہے وہ نو گل  <m> رات کو ہے وہ رات رانی بھی  <e>
<s> دل بد نام تیرے بارے میں  <m> لوگ کہتے ہیں اک کہانی بھی  <e>
<s> وضع کرتے کوئی نئی دنیا  <m> کہ یہ دنیا ہوئی پرانی بھی  <e>
<s> دل کو آداب بندگی بھی نہ آئے  <m> کر گئے لوگ حکمرانی بھی  <e>
<s> جور کم کم کا شکریہ بس ہے  <m> آپ کی اتنی مہربانی بھی  <e>
<s> دل میں اک ہوک بھی اٹھی اے دوست  <m> یاد آئی تری جوانی بھی  <e>
<s> سر سے پا تک سپردگی کی ادا  <m> ایک انداز ترکمانی بھی  <e>
<s> پاس رہنا کسی کا رات کی رات  <m> میہمانی بھی میزبانی بھی  <e>
<s> ہو نہ عکس جبین ناز کہ ہے  <m> دل میں اک نور کہکشانی بھی  <e>
<s> اپنے غم کا مجھے کہاں غم ہے  <m> اے کہ تیری خوشی مقدم ہے  <e>
<s> آگ میں جو پڑا وہ آگ ہوا  <m> حسن سوز نہاں مجسم ہے  <e>
<s> اس کے شیطان کو کہاں توفیق  <m> عشق کرنا گناہ آدم ہے  <e>
<s> دل کے دھڑکوں میں زور ضرب کلیم  <m> کس قدر اس حباب میں دم ہے  <e>
<s> ہے وہی عشق زندہ و جاوید  <m> جسے آب حیات بھی سم ہے  <e>
<s> اس میں ٹھہراؤ یا سکون کہاں  <m> زندگی انقلاب پیہم ہے  <e>
<s> اک تڑپ موج تہ نشیں کی طرح  <m> زندگی کی بنائے محکم ہے  <e>
<s> رہتی دنیا میں عشق کی دنیا  <m> نئے عنوان سے منظم ہے  <e>
<s> اٹھنے والی ہے بزم ماضی کی  <m> روشنی کم ہے زندگی کم ہے  <e>
<s> یہ بھی نظم حیات ہے کوئی  <m> زندگی زندگی کا ماتم ہے  <e>
<s> اک معمہ ہے زندگی اے دوست  <m> یہ بھی تیری ادائے مبہم ہے  <e>
<s> اے محبت تو اک عذاب سہی  <m> زندگی بے ترے جہنم ہے  <e>
<s> اک تلاطم سا رنگ و نکہت کا  <m> پیکر ناز میں دما دم ہے  <e>
<s> پھرنے کو ہے رسیلی نیم نگاہ  <m> آہوئے ناز مائل رم ہے  <e>
<s> روپ کے جوت زیر پیراہن  <m> گلستاں پر ردائے شبنم ہے  <e>
<s> میرے سینے سے لگ کے سو جاؤ  <m> پلکیں بھاری ہیں رات بھی کم ہے  <e>
<s> آہ یہ مہربانیاں تیری  <m> شادمانی کی آنکھ پر نم ہے  <e>
<s> نرم و دوشیزہ کس قدر ہے نگاہ  <m> ہر نظر داستان مریم ہے  <e>
<s> مہر و مہ شعلہ ہائے ساز جمال  <m> جس کی جھنکار اتنی مدھم ہے  <e>
<s> جیسے اچھلے جنوں کی پہلی شام  <m> اس ادا سے وہ زلف برہم ہے  <e>
<s> یوں بھی دل میں نہیں وہ پہلی امنگ  <m> اور تیری نگاہ بھی کم ہے  <e>
<s> اور کیوں چھیڑتی ہے گردش چرخ  <m> وہ نظر پھر گئی یہ کیا کم ہے  <e>
<s> روکش صد حریم دل ہے فضا  <m> وہ جہاں ہیں عجیب عالم ہے  <e>
<s> لطف ساماں عتاب یار بھی ہے  <m> محرم عشق شرمسار بھی ہے  <e>
<s> سست پیمان و بے نیاز سہی  <m> حسن تصویر انتظار بھی ہے  <e>
<s> کیا کرے وہ نگاہ لطف کہ عشق  <m> شادماں بھی ہے سوگوار بھی ہے  <e>
<s> گلشن عشق ہوں خزاں میری  <m> وجہ رنگینیٔ بہار بھی ہے  <e>
<s> عقدۂ عشق کو نہ تو سمجھا  <m> یہی عقدہ کشود کار بھی ہے  <e>
<s> اپنی تقدیر اپنے ہاتھ میں لے  <m> شامل جبر اختیار بھی ہے  <e>
<s> آپ اپنا چڑھاؤ اپنا اتار  <m> زندگی نشہ ہے خمار بھی ہے  <e>
<s> ان نگاہوں میں ہے شکایت سی  <m> عشق شاید جفا شعار بھی ہے  <e>
<s> دل سے ہے دور بھی نگاہ تری  <m> دل کے اندر ہے دل کے پار بھی ہے  <e>
<s> سر بسر غرق نور ہو لیکن  <m> زندگی اکتساب نار بھی ہے  <e>
<s> کون ترغیب ہوش دے کہ جنوں  <m> بے خبر بھی ہے ہوشیار بھی ہے  <e>
<s> خلوت حسن و عشق بھی ہے اداس  <m> سرد کچھ بزم روزگار بھی ہے  <e>
<s> راز اس آنکھ کا نہیں کھلتا  <m> دل شکیبا بھی بے قرار بھی ہے  <e>
<s> خود تجھے بھی ہوئی نہ جن کی خبر  <m> ان جفاؤں کا کچھ شمار بھی ہے  <e>
<s> اس میں لاکھوں نظام شمسی ہیں  <m> یوں تو دل تیرہ روزگار بھی ہے  <e>
<s> اس کی ضو اس کی گرمیاں مت پوچھ  <m> زندگی نور بھی ہے نار بھی ہے  <e>
<s> عشق ہجراں نصیب کا بھی ہے دھیان  <m> ترے وعدے کا اعتبار بھی ہے  <e>
<s> عشق ہی سے ہیں منزلیں آباد  <m> کارواں کارواں پکار بھی ہے  <e>
<s> کوئی سمجھا اسے نہ دیکھ سکا  <m> نگۂ شوخ شرمسار بھی ہے  <e>
<s> کیسۂ گل میں بند تھی خوشبو  <m> کس قدر خود پسند تھی خوشبو  <e>
<s> سرنگوں تھا غرور غنچہ و گل  <m> سر بسر سر بلند تھی خوشبو  <e>
<s> اہل گلشن تھے محو رامش و رنگ  <m> ہاں مگر فکر مند تھی خوشبو  <e>
<s> اڑ گئی آمد خزاں سے قبل  <m> واقعی عقل مند تھی خوشبو  <e>
<s> آن واحد میں آ کے لوٹ گئی  <m> آہوؤں کی زقند تھی خوشبو  <e>
<s> دفتر گلستاں تھا طولانی  <m> اور بس حرف چند تھی خوشبو  <e>
<s> وہ بھی گمراہ ہو گیا ہوگا  <m> میرا بد خواہ ہو گیا ہوگا  <e>
<s> میرے حق میں جو بول اٹھا ہے  <m> درد آگاہ ہو گیا ہوگا  <e>
<s> سجدۂ شوق جو ادا نہ ہوا  <m> سنگ درگاہ ہو گیا ہوگا  <e>
<s> حادثے کی ہمیں خبر ہی نہیں  <m> خیر ناگاہ ہو گیا ہوگا  <e>
<s> واقعہ آپ تک نہیں پہنچا  <m> نذر افواہ ہو گیا ہوگا  <e>
<s> صورت حال دیکھ کر وہ بھی  <m> تیرے ہم راہ ہو گیا ہوگا  <e>
<s> وقت کے ساتھ ساتھ اس کا قد  <m> اور کوتاہ ہو گیا ہوگا  <e>
<s> جیسے خوشیوں میں غم نہیں ہوتے  <m> آگ پانی بہم نہیں ہوتے  <e>
<s> مدتوں ہم قریب رہتے ہیں  <m> فاصلے پھر بھی کم نہیں ہوتے  <e>
<s> زندگی بھر کے ساتھ میں اکثر  <m> ہم سفر ہم قدم نہیں ہوتے  <e>
<s> سانحے دل پہ جو گزرتے ہیں  <m> سب کے سب تو رقم نہیں ہوتے  <e>
<s> پوجا ہوتی ہے زندگی بھر کی  <m> چار دن کے صنم نہیں ہوتے  <e>
<s> جو کبھی مجھ پہ دوستوں کے تھے  <m> اب وہ لطف و کرم نہیں ہوتے  <e>
<s> کوئی جب مل کے مسکرایا تھا  <m> عکس گل کا جبیں پہ سایہ تھا  <e>
<s> زخم دل کی جلن بھی کم تھی بہت  <m> گیت ایسا صبا نے گایا تھا  <e>
<s> شب کھلی تھی بہار کی صورت  <m> دن ستاروں سا جگمگایا تھا  <e>
<s> ایسے سرگوشیاں تھیں کانوں میں  <m> کوئی امرت کا جام لایا تھا  <e>
<s> خواب کونپل بھی تھی تر و تازہ  <m> آرزو نے بھی سر اٹھایا تھا  <e>
<s> روگ جی جان کو لگایا ہوا  <m> زنگ اوسان کو لگایا ہوا  <e>
<s> ایک اٹکا ہوا ہے پنجرے میں  <m> ایک پر دھیان کو لگایا ہوا  <e>
<s> خواب پتلی کے مرتبان میں جوں  <m> قفل سامان کو لگایا ہوا  <e>
<s> چکھ یہ مہکا ہوا قوام خیال  <m> شام کے پان کو لگایا ہوا  <e>
<s> آنکھ رکھی ہوئی ہے آہٹ پر  <m> راستہ کان کو لگایا ہوا  <e>
<s> خستگی سے گڑھا ہوا پیوند  <m> دل کے دامان کو لگایا ہوا  <e>
<s> واہمہ اضطراب کی چوکھٹ  <m> بے یقینی سراب کی چوکھٹ  <e>
<s> ابتری آستانۂ وحشت  <m> رائیگانی عذاب کی چوکھٹ  <e>
<s> سرمئی شام کے گھروندے میں  <m> یہ شفق ماہتاب کی چوکھٹ  <e>
<s> اس کتاب در تمنا پر  <m> ہے ترے انتساب کی چوکھٹ  <e>
<s> عکس ہے ضو فشانیوں کا محل  <m> آئنہ آب و تاب کی چوکھٹ  <e>
<s> خواہشوں کی غلام گردش میں  <m> تشنگی باریاب کی چوکھٹ  <e>
<s> ایک در وا ہوا تو بند ہزار  <m> مہرباں کم ہیں بہرہ مند ہزار  <e>
<s> ہاؤ ہو خاک لاؤ لشکر کی  <m> مرد کوئی نہیں کمند ہزار  <e>
<s> مرہم خوش مزاجیاں چیدہ  <m> دل کو پہنچی ہوئیں گزند ہزار  <e>
<s> تلخیٔ جام زیست جاتی نہیں  <m> ڈال کر دیکھ لی ہے قند ہزار  <e>
<s> آہ نکلی شمار سے باہر  <m> اشک ہو پائے بس کہ چند ہزار  <e>
<s> ایک میں اور اک قمر جاگے  <m> کیا ضروری تھا ہر پہر جاگے  <e>
<s> آسمانی بلائیں نازل کر  <m> اے خدا دل میں تیرا ڈر جاگے  <e>
<s> نیند آ جائے بیتے قصوں کو  <m> ہر سحر اک نئی خبر جاگے  <e>
<s> کون ہے وہ جو خواب بن بن کر  <m> میری آنکھوں میں رات بھر جاگے  <e>
<s> اک سفر ہے محبتوں کا جہاں  <m> پاؤں سو جائیں رہ گزر جاگے  <e>
<s> اپنے بارے میں سوچ لیتے ہیں  <m> یعنی اب ہم بہت اکیلے ہیں  <e>
<s> خوف آتا ہے بھیڑ سے جب بھی  <m> گھر کی ویرانیوں سے ڈرتے ہیں  <e>
<s> میرے ماضی کی بند مٹھی میں  <m> تیری یادوں کے چند سکے ہیں  <e>
<s> کیا کریں ہر بشر کی آنکھوں میں  <m> بے یقینی کے گہرے سائے ہیں  <e>
<s> بات کرتے ہوئے یہ لگتا ہے  <m> خواب لفظوں کی شکل امڈے ہیں  <e>
<s> راستے ہم سے راز کہنے لگے  <m> پھر تو ہم راستوں میں رہنے لگے  <e>
<s> میرے لفظوں کو مل گئی آنکھیں  <m> سارے آنسو لبوں سے بہنے لگے  <e>
<s> شہر کے لفظ کر دیے واپس  <m> اپنی ذات اپنی بات کہنے لگے  <e>
<s> ہم ابھی ٹھیک سے بنے بھی نہ تھے  <m> خود سے ٹکرائے اور ڈھہنے لگے  <e>
<s> اس نے تلقین صبر کی تھی سو ہم  <m> جو نہ سہنا تھا وہ بھی سہنے لگے  <e>
<s> ہم نے مٹی کی بیڑیاں کاٹیں  <m> توڑا زندان آب بہنے لگے  <e>
<s> پھر وہی موسم جدائی ہے  <m> پھر مجھے اپنی یاد آئی ہے  <e>
<s> پھر پڑھا میں نے تیرا پہلا خط  <m> پھر سے تجھ تک مری رسائی ہے  <e>
<s> پھول سا پھر مہک رہا ہوں میں  <m> پھر ہتھیلی میں وہ کلائی ہے  <e>
<s> پہلے بوسے کی نیم گرم آہٹ  <m> پھر رگ جاں میں رت جگائی ہے  <e>
<s> پھر ہری ہے تمام تنہائی  <m> پھر سے پانی کو سبز پائی ہے  <e>
<s> پھر مرا ہے تمام سناٹا  <m> پھر مری بازگشت چھائی ہے  <e>
<s> پھر زمانہ مری گرفت میں ہے  <m> پھر مجھے وہم کبریائی ہے  <e>
<s> پھر تجھے چھو کے دیکھتا ہوں میں  <m> پھر سے قندیل سی جلائی ہے  <e>
<s> پھر تصور میں تیرے لب آئے  <m> میری ہر بات پھر حنائی ہے  <e>
<s> ڈھیر ہے پھر سے خاک کی دیوار  <m> پھر مجھے ذوق رونمائی ہے  <e>
<s> پھر وہی میں نیا نیا سا ہوں  <m> پھر زمیں سے مری رہائی ہے  <e>
<s> رونق زہر ہو چکا مرا دل  <m> کب کا اک شہر ہو چکا مرا دل  <e>
<s> عشق کی عین گر چکی کب کی  <m> خارج از بحر ہو چکا مرا دل  <e>
<s> ہو گئی دیر تجھ سے باد صبا  <m> اب تو دوپہر ہو چکا مرا دل  <e>
<s> لوٹ جائیں بڑے سفینۂ عشق  <m> بحر سے نہر ہو چکا مرا دل  <e>
<s> صوت کیا شے ہے خامشی کیا ہے  <m> غم کسے کہتے ہیں خوشی کیا ہے  <e>
<s> آج ہوں کل یہاں نہیں ہوں گا  <m> مجھ سے جاناں یہ بے رخی کیا ہے  <e>
<s> دیس پردیس ہو گیا اب تو  <m> آشنا کون اجنبی کیا ہے  <e>
<s> زندگی تیرے وصل کی خواہش  <m> مل گیا تو تو زندگی کیا ہے  <e>
<s> اور گر تو بچھڑ گیا مجھ سے  <m> پھر مری جان موت بھی کیا ہے  <e>
<s> ایک پل بھی سکوں نہیں ملتا  <m> تجھ سے مل کر یہ بے کلی کیا ہے  <e>
<s> طرز موسم پہ بات چل نکلی  <m> ورنہ ماضی کا ذکر ہی کیا ہے  <e>
<s> دشت وحشت نے پھر پکارا ہے  <m> زندگی آج تو گوارا ہے  <e>
<s> ڈوبنے سے بچا کے مانجھی نے  <m> درد کے گھاٹ لا اتارا ہے  <e>
<s> لاکھ تو مجھ سے ہے مگر مجھ میں  <m> کب تری ہم سری کا یارا ہے  <e>
<s> بات اپنی انا کی ہے ورنہ  <m> یوں تو دو ہاتھ پر کنارا ہے  <e>
<s> دل کی گنجان رہ گزاروں میں  <m> کرب تنہائی کا سہارا ہے  <e>
<s> لوگ مرتے ہیں بند آنکھوں سے  <m> ہم کو اس آگہی نے مارا ہے  <e>
<s> شہر در شہر دیدہ ور بھٹکے  <m> زعم باطل میں تاجور بھٹکے  <e>
<s> خود سری میں جو معتبر بھٹکے  <m> ہم سفر ان کے بے خبر بھٹکے  <e>
<s> فن کی پگڈنڈیوں پہ چلتے ہوئے  <m> کبھی بھٹکے تو بے ہنر بھٹکے  <e>
<s> ہم جو بھٹکے تو نا شناسا تھے  <m> راہبر کیوں ادھر ادھر بھٹکے  <e>
<s> ایک عالم کو جس نے بھٹکایا  <m> کبھی یوں ہو کہ وہ نظر بھٹکے  <e>
<s> اپنی منزل کا علم ہوتے ہوئے  <m> پھر بھی ہم جان بوجھ کر بھٹکے  <e>
<s> زندگی کے لباس خستہ میں  <m> دھوپ میں ہم برہنہ سر بھٹکے  <e>
<s> کس میں ہمت تھی ہم کو بھٹکاتا  <m> اپنی خواہش پہ عمر بھر بھٹکے  <e>
<s> ہائے اس گل بدن کی حسرت میں  <m> یوں بھٹکنا نہ تھا مگر بھٹکے  <e>
<s> ذکر شب کے سعید ہو گئے کیا  <m> سحر سائے بعید ہو گئے کیا  <e>
<s> درد کن سے کشید ہو گئے کیا  <m> خواب شب سے خرید ہو گئے کیا  <e>
<s> زندگی کیوں ہے لرزہ بر اندام  <m> زلزلے بھی شدید ہو گئے کیا  <e>
<s> کوئی باقی نہیں طلسم جمال  <m> عشق والے شہید ہو گئے کیا  <e>
<s> ادب آداب کے زمانے گئے  <m> سلسلے کچھ مزید ہو گئے کیا  <e>
<s> ہجر ہجرت ملال غم آثار  <m> زندگی کی نوید ہو گئے کیا  <e>
<s> دل میں اک شام سی اتارتی ہے  <m> خامشی اب مجھے پکارتی ہے  <e>
<s> کیسے ویران ساحلوں کی ہوا  <m> ریت پر زندگی گزارتی ہے  <e>
<s> تجھ سے ہم دور رہ نہیں سکتے  <m> کوئی بے چینی ہم کو مارتی ہے  <e>
<s> کھیلتی ہے مرے دکھوں کے ساتھ  <m> زندگی کس قدر شرارتی ہے  <e>
<s> ہے محبت تو بس محبت ہے  <m> جیت جاتی ہے اب یا ہارتی ہے  <e>
<s> روز اک نقش کو ابھارتی ہے  <m> ان کہی روپ کتنے دھارتی ہے  <e>
<s> کاروباری ہیں اس کی باتیں بھی  <m> اس کی مسکان بھی تجارتی ہے  <e>
<s> ہجر کی رات چھوڑ جاتی ہے  <m> نت نئی بات چھوڑ جاتی ہے  <e>
<s> عشق چلتا ہے تا ابد لیکن  <m> زندگی ساتھ چھوڑ جاتی ہے  <e>
<s> دل بیابانی ساتھ رکھتا ہے  <m> آنکھ برسات چھوڑ جاتی ہے  <e>
<s> چاہ کی اک خصوصیت ہے کہ یہ  <m> مستقل مات چھوڑ جاتی ہے  <e>
<s> مرحلے اس طرح کے بھی ہیں کہ جب  <m> ذات کو ذات چھوڑ جاتی ہے  <e>
<s> ہجر کا کوئی نا کوئی پہلو  <m> ہر ملاقات چھوڑ جاتی ہے  <e>
<s> زندگی کے بہت مسائل ہیں  <m> ہر قدم پر پہاڑ حائل ہیں  <e>
<s> اے دل بے قرار مدت سے  <m> ہم تری وحشتوں کے قائل ہیں  <e>
<s> ایسے تکتے ہیں آپ کی جانب  <m> جیسے موسم نہیں ہیں سائل ہیں  <e>
<s> پھول خوشبو ہوا شجر بارش  <m> ایک تیری طرف ہی مائل ہیں  <e>
<s> فاصلہ تو بہت ہی کم ہے مگر  <m> درمیاں میں کئی مسائل ہیں  <e>
<s> صرف صحراؤں ہی کی بات نہیں  <m> بستیوں میں بھی تیرے گھائل ہیں  <e>
<s> غم کا مارا کبھی نہ ہو کوئی  <m> بے سہارا کبھی نہ ہو کوئی  <e>
<s> جب ہر اک شخص ہو فقط دریا  <m> جب کنارا کبھی نہ ہو کوئی  <e>
<s> گر کبھی ہو تو ہو فقط تشبیہ  <m> استعارہ کبھی نہ ہو کوئی  <e>
<s> کیوں بھلا اس طرح طبیعت ہو  <m> کیوں گوارا کبھی نہ ہو کوئی  <e>
<s> تو کہ اک عمر انتظار کرے  <m> اور اشارہ کبھی نہ ہو کوئی  <e>
<s> اس قدر ہوں تہی خدا نہ کرے  <m> جب خسارہ کبھی نہ ہو کوئی  <e>
<s> زندگی دوڑتی ہے سڑکوں پر  <m> اور پھر موت بھی ہے سڑکوں پر  <e>
<s> دن دہاڑے پڑا ہے اک زخمی  <m> کیا عجب تیرگی ہے سڑکوں پر  <e>
<s> لوگ بس بے دلی سے چلتے ہیں  <m> یعنی بے چارگی ہے سڑکوں پر  <e>
<s> عمر گھر میں تو اس کی کم گزری  <m> اور زیادہ کٹی ہے سڑکوں پر  <e>
<s> مفلسی کیسی کیسی شکلوں میں  <m> تو بھی اکثر ملی ہے سڑکوں پر  <e>
<s> کوئی بھی ہم سفر نہیں ہوتا  <m> درد کیوں رات بھر نہیں ہوتا  <e>
<s> راہ دل خودبخود ہے مل جاتی  <m> کوئی بھی راہبر نہیں ہوتا  <e>
<s> آہ کا بھی نہ ذکر کر اے دل  <m> آہ میں بھی اثر نہیں ہوتا  <e>
<s> دل کو آسودگی بھی کیونکر ہو  <m> غم سے شیر و شکر نہیں ہوتا  <e>
<s> آہ اے بے خبر یہ بے خبری  <m> دل ناداں خبر نہیں ہوتا  <e>
<s> دل کی راہیں جدا ہیں دنیا سے  <m> کوئی بھی راہبر نہیں ہوتا  <e>
<s> بیتے لمحے کشید کرتی ہوں  <m> اس طرح جشن عید کرتی ہوں  <e>
<s> جب بھی جاتی ہوں شہر شیشہ گراں  <m> کچھ مناظر خرید کرتی ہوں  <e>
<s> میں ہواؤں سے دشمنی لے کر  <m> کتنے طوفاں مرید کرتی ہوں  <e>
<s> میری آنکھیں مرا حوالہ ہیں  <m> اپنی آنکھوں کی دید کرتی ہوں  <e>
<s> مرے جذبے مری شہادت ہیں  <m> بہتے آنسو شہید کرتی ہوں  <e>
<s> پھر کبھی یہ خطا نہیں کرنا  <m> سب سے ہنس کر ملا نہیں کرنا  <e>
<s> تم مرے واسطے کبھی اے دوست  <m> زندگی کی دعا نہیں کرنا  <e>
<s> در و دیوار بھی رلاتے ہیں  <m> گھر میں تنہا رہا نہیں کرنا  <e>
<s> دل کی تصویر خط میں رکھ دینا  <m> بات دل کی لکھا نہیں کرنا  <e>
<s> میں ہوں انساں بہک بھی سکتا ہوں  <m> مجھ سے تنہا ملا نہیں کرنا  <e>
<s> دوستوں کی عطا ہے خاموشی  <m> اب مرا مدعا ہے خاموشی  <e>
<s> علم کی ابتدا ہے ہنگامہ  <m> علم کی انتہا ہے خاموشی  <e>
<s> درد کے شہر میں ہے گھر میرا  <m> میرے گھر کا پتا ہے خاموشی  <e>
<s> اس طرف میں ہوں اس طرف وہ ہیں  <m> بیچ کا فاصلہ ہے خاموشی  <e>
<s> بھیگتی رات کی ہتھیلی پر  <m> مثل رنگ حنا ہے خاموشی  <e>
<s> دوستو خود تلک پہنچنے کا  <m> مختصر راستہ ہے خاموشی  <e>
<s> کاش سمجھیں زبان والے بھی  <m> بے زباں کی دعا ہے خاموشی  <e>
<s> اے مری ذات کے سکوں آ جا  <m> تھم نہ جائے کہیں جنوں آ جا  <e>
<s> رات سے ایک سوچ میں گم ہوں  <m> کس بہانے تجھے کہوں آ جا  <e>
<s> ہاتھ جس موڑ پر چھڑایا تھا  <m> میں وہیں پر ہوں سر نگوں آ جا  <e>
<s> یاد ہے سرخ پھول کا تحفہ  <m> ہو چلا وہ بھی نیلگوں آ جا  <e>
<s> چاند تاروں سے کب تلک آخر  <m> تیری باتیں کیا کروں آ جا  <e>
<s> اپنی وحشت سے خوف آتا ہے  <m> کب سے ویراں ہے اندروں آ جا  <e>
<s> اس سے پہلے کہ میں اذیت میں  <m> اپنی آنکھوں کو نوچ لوں آ جا  <e>
<s> دیکھ میں یاد کر رہی ہوں تجھے  <m> پھر میں یہ بھی نہ کر سکوں آ جا  <e>
<s> لاکھ دل نے پکارنا چاہا  <m> میں نے پھر بھی تمہیں نہیں روکا  <e>
<s> تم مری وحشتوں کے ساتھی تھے  <m> کوئی آسان تھا تمہیں کھونا  <e>
<s> تم مرا درد کیا سمجھ پاتے  <m> تم نے تو شعر تک نہیں سمجھا  <e>
<s> کیا کسی خواب کی تلافی ہے  <m> آنکھ کی دھجیوں کا اڑ جانا  <e>
<s> اس سے راحت کشید کر دن رات  <m> درد نے مستقل نہیں رہنا  <e>
<s> آپ کے مشوروں پہ چلنا ہے  <m> اچھا سنیے میں سانس لے لوں کیا  <e>
<s> خواب میں امرتا یہ کہتی تھی  <m> ان سے کوئی صلہ نہیں بیٹا  <e>
<s> دیکھ تیزاب سے جلے چہرے  <m> ہم ہیں ایسے سماج کا حصہ  <e>
<s> لڑکھڑانا نہیں مجھے پھر بھی  <m> تم مرا ہاتھ تھام کر رکھنا  <e>
<s> وارثان غم و الم ہیں ہم  <m> ہم سلونی کتاب کا قصہ  <e>
<s> سن مری بد گماں پری سن تو  <m> ہر کوئی بھیڑیا نہیں ہوتا  <e>
<s> تلخ گزرے کہ شادماں گزرے  <m> زندگی ہو تو کیوں گراں گزرے  <e>
<s> تھا جہاں مدتوں سے سناٹا  <m> ہم وہاں سے بھی نغمہ خواں گزرے  <e>
<s> مرحلے سخت تھے مگر ہم لوگ  <m> صورت موجۂ رواں گزرے  <e>
<s> میرے ہی دل کی دھڑکنیں ہوں گی  <m> تم مرے پاس سے کہاں گزرے  <e>
<s> کیوں نہ ڈھل جائے میرے نغموں میں  <m> کیوں ترا حسن رائیگاں گزرے  <e>
<s> چند لمحے خیال و خواب سہی  <m> چند لمحے انیس جاں گزرے  <e>
<s> تارے گننے کے زمانے اب کہاں  <m> عاشقی کے وہ ترانے اب کہاں  <e>
<s> کون مرتا ہے کسی کے واسطے  <m> لیلیٰ مجنوں کے فسانے اب کہاں  <e>
<s> وہ نہ دریا اور نہ گہری چاہتیں  <m> سوہنی اور ماہی دیوانے اب کہاں  <e>
<s> کون چیرے گا پہاڑوں کے جگر  <m> تیشۂ فرہاد جانے اب کہاں  <e>
<s> آنکھوں آنکھوں میں جو ہوتے تھے کبھی  <m> ہیر رانجھے کے نشانے اب کہاں  <e>
<s> سامنے آ جائے یوسف اور بس  <m> وہ زلیخا کے بہانے اب کہاں  <e>
<s> مضطرب دل کی کہانی اور ہے  <m> کوئی لیکن اس کا ثانی اور ہے  <e>
<s> اس کی آنکھیں دیکھ کر ہم پر کھلا  <m> یہ شعور حکمرانی اور ہے  <e>
<s> یہ جو قاتل ہیں انہیں کچھ مت کہو  <m> اس ستم کا کوئی بانی اور ہے  <e>
<s> عمر بھر تم شاعری کرتے رہو  <m> زخم دل کی ترجمانی اور ہے  <e>
<s> حوصلہ ٹوٹے نہ راہ شوق میں  <m> غم کی ایسی میزبانی اور ہے  <e>
<s> مدعا اظہار سے کھلتا نہیں ہے  <m> یہ زبان بے زبانی اور ہے  <e>
<s> آئینے کے سامنے بیٹھا ہے کون  <m> آج منظر پر جوانی اور ہے  <e>
<s> اب وہ مہکی ہوئی سی رات نہیں  <m> بات کیا ہے کہ اب وہ بات نہیں  <e>
<s> پھر وہی جاگنا ہے دن کی طرح  <m> رات ہے اور جیسے رات نہیں  <e>
<s> بات اپنی تمہیں نہ یاد رہی  <m> خیر جانے دو کوئی بات نہیں  <e>
<s> کچھ نہیں ہے تو یاد ہے ان کی  <m> ان سے ترک تعلقات نہیں  <e>
<s> پھر بھی دل کو بڑی امیدیں ہیں  <m> گو بہ ظاہر توقعات نہیں  <e>
<s> عشق ہوتا ہے خود بہ خود پیدا  <m> عشق کے کچھ لوازمات نہیں  <e>
<s> خواہشوں کے حصار سے نکلو  <m> جلتی سڑکوں پہ ننگے پاؤں پھرو  <e>
<s> رات کو پھر نگل گیا سورج  <m> شام تک پھر ادھر ادھر بھٹکو  <e>
<s> شرم پیشانیوں پہ بیٹھی ہے  <m> گھر سے نکلو تو سر جھکائے رہو  <e>
<s> مانگنے سے ہوا ہے وہ خود سر  <m> کچھ دنوں کچھ نہ مانگ کر دیکھو  <e>
<s> جس سے ملتے ہو کام ہوتا ہے  <m> بے غرض بھی کبھی کسی سے ملو  <e>
<s> در بہ در خاک اڑائی ہے دن بھر  <m> گھر بھی جانا ہے ہاتھ منہ دھو لو  <e>
<s> تو اگر بے نقاب ہو جاتا  <m> تو ہر اک فیضیاب ہو جاتا  <e>
<s> تارے سب ماہتاب ہو جاتے  <m> ماہتاب آفتاب ہو جاتا  <e>
<s> لکھتے دیوان میں جو وصف رخ  <m> ہر ورق آفتاب ہو جاتا  <e>
<s> تو بتاتا جو راہ مے خانہ  <m> شیخ کار ثواب ہو جاتا  <e>
<s> امتحاں لیتے ہیں وہ مقتل میں  <m> پہلے میں انتخاب ہو جاتا  <e>
<s> تھی ہوائے خودی بھری اس میں  <m> کیوں نہ بے خود حباب ہو جاتا  <e>
<s> جاگ اٹھتے نصیب عاشق کے  <m> یار اگر مست خواب ہو جاتا  <e>
<s> چین سے سوتے فرش راحت پر  <m> جو خیال ان کا خواب ہو جاتا  <e>
<s> شب وعدہ اگر نہ آتے آپ  <m> خواب بھی مجھ کو خواب  <e>
<s> کاش اے درد عشق تیرے لیے  <m> دل مرا انتخاب ہو جاتا  <e>
<s> یا رب اس بت کو شوخیاں آتیں  <m> دور اس سے حجاب ہو جاتا  <e>
<s> چال چلتے جو تم قیامت کی  <m> فتنہ ہی ہم رکاب ہو جاتا  <e>
<s> اپنا ناخن تراشتا وہ خود  <m> مہ نو کا جواب ہو جاتا  <e>
<s> رخ کی رنگت گلاب کی سی ہے  <m> اور چمک آفتاب کی سی ہے  <e>
<s> کمسنی میں وہ آفت جاں ہیں  <m> جو ادا ہے شباب کی سی ہے  <e>
<s> آپ کے ہوتے حور کو چاہیں  <m> کیا وہ صورت جناب کی سی ہے  <e>
<s> غنچہ میں کوئی بات بھی کہیے  <m> دہن لا جواب کی سی ہے  <e>
<s> آنکھیں نرگس لڑاتی ہے ہم سے  <m> یہ بھی اس بے حجاب کی سی ہے  <e>
<s> اے گل تر ترے پسینے میں  <m> رنگ اور بو گلاب کی سی ہے  <e>
<s> نہ ہو باور تو دیکھیں آئینہ  <m> شکل اس میں جناب کی سی ہے  <e>
<s> روشنی ماہ و مہر انور میں  <m> کب رخ لا جواب کی سی ہے  <e>
<s> ابھی ابھرے ابھی مٹیں گے ہم  <m> اپنی ہستی حباب کی سی ہے  <e>
<s> کیوں نہ چومیں تمہاری صورت کو  <m> یہ خدا کی کتاب کی سی ہے  <e>
<s> عشق میں کون کامیاب ہوا  <m> عشق جس نے کیا خراب ہوا  <e>
<s> دیکھنا ہوں گی رخنہ گر نظریں  <m> مانع دید اگر نقاب ہوا  <e>
<s> ربط باہم نے کر دیا مشکل  <m> اس کا میں وہ مرا جواب ہوا  <e>
<s> جل گیا طور غش ہوئے موسیٰ  <m> جب ترا حسن بے نقاب ہوا  <e>
<s> دیکھ کر آپ میرے اشکوں کی  <m> پانی پانی در خوش آب ہوا  <e>
<s> آئی پیری گئیں امنگیں سب  <m> ختم افسانۂ شباب ہوا  <e>
<s> جب چلے چال وہ قیامت کی  <m> اٹھ کے فتنہ بھی ہم رکاب ہوا  <e>
<s> اس قدر خوگر کرم ہوں میں  <m> مہر سمجھا اگر عتاب ہوا  <e>
<s> لفظ کن کا تھا مختصر سا لفظ  <m> در حقیقت یہ اک کتاب ہوا  <e>
<s> بحر عالم میں سب ہیں دم بھر کے  <m> غم ہوئے میں ہوا حباب ہوا  <e>
<s> ایک دوجے کو جانتے ہی نہیں  <m> اب کھلا ہے کہ ہم وہ تھے ہی نہیں  <e>
<s> جتنے پتھر ہوا کے ہاتھ میں ہیں  <m> سر خاک اتنے آئنے ہی نہیں  <e>
<s> ایسی ہموار رہ گزر تھی مری  <m> کہیں سیدھے قدم پڑے ہی نہیں  <e>
<s> خواب ہیں اور کچھ ملال بھی ہیں  <m> آنکھ میں صرف رت جگے ہی نہیں  <e>
<s> سن اداسی کے وہ چراغ ہیں ہم  <m> جل رہے ہیں کبھی بجھے ہی نہیں  <e>
<s> حسن سادہ کا وار آنکھیں ہیں  <m> بن ترے بیقرار آنکھیں ہیں  <e>
<s> میری جانب ہے جو ترا چہرہ  <m> میری جانب ہزار آنکھیں ہیں  <e>
<s> عیب تیرا کہاں چھپے گا اب  <m> شہر میں بے شمار آنکھیں ہیں  <e>
<s> میں نے طرز وفا تھا اپنایا  <m> اس لئے اشک بار آنکھیں ہیں  <e>
<s> پارسائی کہاں گئی بولو  <m> آج کیوں داغدار آنکھیں ہیں  <e>
<s> ایک نقشہ تھا خواب کا کھینچا  <m> اس لئے تار تار آنکھیں ہیں  <e>
<s> جیسے ان میں سحاب رہتے ہوں  <m> کتنی زار و قطار آنکھیں ہیں  <e>
<s> جن کی تعبیر میں ملے وحشت  <m> ایسے خوابوں پہ بار آنکھیں ہیں  <e>
<s> وہ جو چہرہ ہی پڑھ نہیں سکتیں  <m> کتنی جاہل گنوار آنکھیں ہیں  <e>
<s> وہ نظر آر پار ہوتی ہے  <m> ہائے کیا دل فگار آنکھیں ہیں  <e>
<s> نقش تکمیل تک پہنچتا ہے  <m> عکس بس آپ کا ابھرتا ہے  <e>
<s> اب محبت کی اور حد کیا ہو  <m> میری بیٹی میں تو ابھرتا ہے  <e>
<s> میری سانسوں میں ہے تری خوشبو  <m> میری مہندی میں تو ہی رچتا ہے  <e>
<s> دور ہو کر بھی مجھ سے دور نہیں  <m> میری سانسوں میں تو مہکتا ہے  <e>
<s> ایک بستی جلائی تھی اس نے  <m> اب کے حاکم ہے کیا وہ کرتا ہے  <e>
<s> وہ جو علم و ادب میں بونے ہیں  <m> ان کا سکہ سخن میں چلتا ہے  <e>
<s> رنج و حزن و ملال نہ سائیں  <m> کوئی میرا کمال نہ سائیں  <e>
<s> اک ترے بعد ہو مرے دل میں  <m> اور کوئی خیال نہ سائیں  <e>
<s> بخت میں ہے تری نظر تو پھر  <m> بخت میں ہو زوال نہ سائیں  <e>
<s> بادشاہا تری ہے سرداری  <m> میں کروں گی سوال نہ سائیں  <e>
<s> ہے یقیں آپ لوٹ آئیں گے  <m> کب رہا احتمال نہ سائیں  <e>
<s> پوچھ لیتے وہ بس مزاج مرا  <m> کتنا آسان تھا علاج مرا  <e>
<s> چارہ گر کی نظر بتاتی ہے  <m> حال اچھا نہیں ہے آج مرا  <e>
<s> میں تو رہتا ہوں دشت میں مصروف  <m> قیس کرتا ہے کام کاج مرا  <e>
<s> کوئی کاسہ مدد کو بھیج اللہ  <m> میرے بس میں نہیں ہے تاج مرا  <e>
<s> میں محبت کی بادشاہت ہوں  <m> مجھ پہ چلتا نہیں ہے راج مرا  <e>
<s> تیرے جیسا کوئی ملا ہی نہیں  <m> کیسے ملتا کہیں پہ تھا ہی نہیں  <e>
<s> گھر کے ملبے سے گھر بنا ہی نہیں  <m> زلزلے کا اثر گیا ہی نہیں  <e>
<s> مجھ پہ ہو کر گزر گئی دنیا  <m> میں تری راہ سے ہٹا ہی نہیں  <e>
<s> کل سے مصروف خیریت میں ہوں  <m> شعر تازہ کوئی ہوا ہی نہیں  <e>
<s> رات بھی ہم نے ہی صدارت کی  <m> بزم میں اور کوئی تھا ہی نہیں  <e>
<s> یار تم کو کہاں کہاں ڈھونڈا  <m> جاؤ تم سے میں بولتا ہی نہیں  <e>
<s> یاد ہے جو اسی کو یاد کرو  <m> ہجر کی دوسری دوا ہی نہیں  <e>
<s> خط لفافے میں غیر کا نکلا  <m> اس کا قاصد بھی بے وفا نکلا  <e>
<s> جان میں جان آ گئی یارو  <m> وہ کسی اور سے خفا نکلا  <e>
<s> شعر ناظم نے جب پڑھا میرا  <m> پہلا مصرعہ ہی دوسرا نکلا  <e>
<s> پھر اسی قبر کے برابر سے  <m> زندہ رہنے کا راستہ نکلا  <e>
<s> بس تمہارا مکاں دکھائی دیا  <m> جس میں سارا جہاں دکھائی دیا  <e>
<s> وہ وہیں تھا جہاں دکھائی دیا  <m> عشق میں یہ کہاں دکھائی دیا  <e>
<s> عمر بھر پر نہیں ملے ہم کو  <m> عمر بھر آسماں دکھائی دیا  <e>
<s> روز دیدہ وروں سے کہتا ہوں  <m> تو کہاں تھا کہاں دکھائی دیا  <e>
<s> اچھے خاصے قفس میں رہتے تھے  <m> جانے کیوں آسماں دکھائی دیا  <e>
<s> کوئی ملتا نہیں خدا کی طرح  <m> پھرتا رہتا ہوں میں دعا کی طرح  <e>
<s> غم تعاقب میں ہیں سزا کی طرح  <m> تو چھپا لے مجھے خطا کی طرح  <e>
<s> ہے مریضوں میں تذکرہ میرا  <m> آزمائی ہوئی دوا کی طرح  <e>
<s> ہو رہیں ہیں شہادتیں مجھ میں  <m> اور میں چپ ہوں کربلا کی طرح  <e>
<s> جس کی خاطر چراغ بنتا ہوں  <m> گھورتا ہے وہی ہوا کی طرح  <e>
<s> وقت کے گنبدوں میں رہتا ہوں  <m> ایک گونجی ہوئی صدا کی طرح  <e>
<s> موت کی سمت جان چلتی رہی  <m> زندگی کی دکان چلتی رہی  <e>
<s> سارے کردار سو گئے تھک کر  <m> بس تری داستان چلتی رہی  <e>
<s> میں لرزتا رہا ہدف بن کر  <m> مشق تیر و کمان چلتی رہی  <e>
<s> الٹی سیدھی چراغ سنتے رہے  <m> اور ہوا کی زبان چلتی رہی  <e>
<s> دو ہی موسم تھے دھوپ یا بارش  <m> چھتریوں کی دکان چلتی رہی  <e>
<s> جسم لمبے تھے چادریں چھوٹی  <m> رات بھر کھینچ تان چلتی رہی  <e>
<s> پر نکلتے رہے بکھرتے رہے  <m> اونچی نیچی اڑان چلتی رہی  <e>
<s> جاہلوں کو سلام کرنا ہے  <m> اور پھر جھوٹ موٹ ڈرنا ہے  <e>
<s> کاش وہ راستے میں مل جائے  <m> مجھ کو منہ پھیر کر گزرنا ہے  <e>
<s> پوچھتی ہے صدائے بال و پر  <m> کیا زمیں پر نہیں اترنا ہے  <e>
<s> سوچنا کچھ نہیں ہمیں فی الحال  <m> ان سے کوئی بھی بات کرنا ہے  <e>
<s> بھوک سے ڈگمگا رہے ہیں پاؤں  <m> اور بازار سے گزرنا ہے  <e>
<s> چلتی سانسوں کو جام کرنے لگا  <m> وہ نظر سے کلام کرنے لگا  <e>
<s> رات فرہاد خواب میں آیا  <m> اور فرشی سلام کرنے لگا  <e>
<s> پھر میں زہریلے کارخانوں میں  <m> زندہ رہنے کا کام کرنے لگا  <e>
<s> صاف انکار کر نہیں پایا  <m> وہ مرا احترام کرنے لگا  <e>
<s> لیلیٰ گھر میں سلائی کرنے لگی  <m> قیس دلی میں کام کرنے لگا  <e>
<s> ہجر کے مال سے دل ناداں  <m> وصل کا انتظام کرنے لگا  <e>
<s> وہ کہیں تھا کہیں دکھائی دیا  <m> میں جہاں تھا وہیں دکھائی دیا  <e>
<s> خواب میں اک حسیں دکھائی دیا  <m> وہ بھی پردہ نشیں دکھائی دیا  <e>
<s> جب تلک تو نہیں دکھائی دیا  <m> گھر کہیں کا کہیں دکھائی دیا  <e>
<s> روز چہرہ نے آئنہ بدلے  <m> جو نہیں تھا نہیں دکھائی دیا  <e>
<s> بد مزہ کیوں ہیں آسماں والے  <m> میں زمیں تھا زمیں دکھائی دیا  <e>
<s> اس کو لے کر چلی گئی گاڑی  <m> پھر ہمیں کچھ نہیں دکھائی دیا  <e>
<s> ولولے جب ہوا کے بیٹھ گئے  <m> ہم بھی شمعیں بجھا کے بیٹھ گئے  <e>
<s> وقت آیا جو تیر کھانے کا  <m> مشورے دور جا کے بیٹھ گئے  <e>
<s> عید کے روز ہم پھٹی چادر  <m> پچھلی صف میں بچھا کے بیٹھ گئے  <e>
<s> کوئی بارات ہی نہیں آئی  <m> رت جگے گا بجا کے بیٹھ گئے  <e>
<s> ناؤ ٹوٹی تو سارے پردہ نشیں  <m> سامنے نا خدا کے بیٹھ گئے  <e>
<s> بے زبانی میں اور کیا کرتے  <m> گالیاں سن سنا کے بیٹھ گئے  <e>
<s> ایک مہماں کا ہجر طاری ہے  <m> میزبانی کی مشق جاری ہے  <e>
<s> صرف ہلکی سی بے قراری ہے  <m> آج کی رات دل پہ بھاری ہے  <e>
<s> کوئی پنچھی کوئی شکاری ہے  <m> زندہ رہنے کی جنگ جاری ہے  <e>
<s> بس ترے غم کی غم گساری ہے  <m> اور کیا شاعری ہماری ہے  <e>
<s> آپ ظالم ہیں شبنمی باتیں  <m> اور مری پیاس ریگ زاری ہے  <e>
<s> اب کہاں دشت میں جنوں والے  <m> جس کو دیکھو وہی شکاری ہے  <e>
<s> میرے آنسو نہیں ہیں لا وارث  <m> اک تبسم سے رشتہ داری ہے  <e>
<s> ذات جب بھی اڑان تک پہنچی  <m> وسعت لا مکان تک پہنچی  <e>
<s> جب حقیقت گمان تک پہنچی  <m> اک نئے امتحان تک پہنچی  <e>
<s> بات پھیلائی تھی جو دشمن نے  <m> دیکھو وہ مہربان تک پہنچی  <e>
<s> کشتیاں سب جلا کے آئی تھی  <m> جب وہ تیرے مکان تک پہنچی  <e>
<s> اک ترا نام کیا لیا ہم نے  <m> بات تیر و کمان تک پہنچی  <e>
<s> رازداں سے کہی تھی چپکے سے  <m> بات سارے جہان تک پہنچی  <e>
<s> اب ترے انتظار میں اے دوست  <m> مسکراہٹ تھکان تک پہنچی  <e>
<s> اوڑھ کر ضبط کی ردا پیہم  <m> حوصلے کی چٹان تک پہنچی  <e>
<s> بن پئے اک خمار تھا کیا تھا  <m> تیرا چہرہ بہار تھا کیا تھا  <e>
<s> وہ رہ عشق میں جنوں اپنا  <m> دل جو تجھ پر نثار تھا کیا تھا  <e>
<s> وہ مرا وہم یا حقیقت تھی  <m> تیری نظروں میں پیار تھا کیا تھا  <e>
<s> بزم میں تیری مہرباں تھے بہت  <m> میرا ان میں شمار تھا کیا تھا  <e>
<s> وقت رخصت کسی کی آنکھوں میں  <m> چھایا کیسا غبار تھا کیا تھا  <e>
<s> وہ بھی رویا تھا درد فرقت میں  <m> لگ رہا اشک بار تھا کیا تھا  <e>
<s> تیرے دل میں سدا کھٹکتا رہا  <m> بد گمانی کا خار تھا کیا تھا  <e>
<s> کر کے پھر میرے اعتبار کا خون  <m> جو گیا ہے وہ یار تھا کیا تھا  <e>
<s> ہم تھے الجھن میں آپ بھی چپ تھے  <m> کون سر پر سوار تھا کیا تھا  <e>
<s> میں تو مر کر بھی منتظر ہی رہی  <m> وہ ترا انتظار تھا کیا تھا  <e>
<s> وصف جو آپ سے جڑا ہوگا  <m> ہو بہو حکم کبریا ہوگا  <e>
<s> آ کہ دکھلاؤں رقص پانی کا  <m> اک بھنور اب بھی ناچتا ہوگا  <e>
<s> کرگس عشق نوچتا ہے بدن  <m> حسن پامال ہو گیا ہوگا  <e>
<s> درد نے دل کی پرورش کی ہے  <m> درد ہی شعر سے ادا ہوگا  <e>
<s> دکھ نہیں ہے کہ جل رہا ہوں میں  <m> روشنی میں بدل رہا ہوں میں  <e>
<s> ٹوٹتا ہے تو ٹوٹ جانے دو  <m> آئنے سے نکل رہا ہوں میں  <e>
<s> رزق ملتا ہے کتنی مشکل سے  <m> جیسے پتھر میں پل رہا ہوں میں  <e>
<s> ہر خزانے کو مار دی ٹھوکر  <m> اور اب ہاتھ مل رہا ہوں میں  <e>
<s> ہجر موجود ہے فسانے میں  <m> سانپ ہوتا ہے ہر خزانے میں  <e>
<s> رات بکھری ہوئی تھی بستر پر  <m> کٹ گئی سلوٹیں اٹھانے میں  <e>
<s> رزق نے گھر سنبھال رکھا ہے  <m> عشق رکھا ہے سرد خانے میں  <e>
<s> رات بھی ہو گئی ہے دن جیسی  <m> گھر جلانے کے شاخسانے میں  <e>
<s> روز آسیب آتے جاتے ہیں  <m> ایسا کیا ہے غریب خانے میں  <e>
<s> عشق کی آج انتہا کر دو  <m> روح کو جسم سے جدا کر دو  <e>
<s> ہے خلاصہ یہی محبت کا  <m> ہو جو اچھا اسے برا کر دو  <e>
<s> یہ جو آنکھوں سے خون جاری ہے  <m> اس کو ہاتھوں کی تم حنا کر دو  <e>
<s> وقت رخصت گلے لگا لینا  <m> آخری بار یہ خطا کر دو  <e>
<s> تم مجھے چھوڑ کیوں نہیں دیتی  <m> اپنے حق میں تو فیصلہ کر دو  <e>
<s> شبنمی رات کے اندھیرے کو  <m> برہنہ جسم کی قبا کر دو  <e>
<s> اب اٹھا دو نقاب چہرے سے  <m> رات کو چاند سے خفا کر دو  <e>
<s> اور تو کچھ نہیں کیا ہوگا  <m> میں نے پھر موت کو جیا ہوگا  <e>
<s> اس کے ساگر سے لب لگائے تھے  <m> اس نے اک گھونٹ تو پیا ہوگا  <e>
<s> آج بلبل نے اس چنبیلی سے  <m> جانے کیا کان میں کہا ہوگا  <e>
<s> ایک باقی چراغ تھا اچھا  <m> اس کو تم نے بجھا دیا ہوگا  <e>
<s> کچھ دنوں قبل تک نیا تھا میں  <m> اب جو ہے آج کل نیا ہوگا  <e>
<s> آئے کچھ ابر کچھ شراب آئے  <m> اس کے بعد آئے جو عذاب آئے  <e>
<s> بام مینا سے ماہتاب اترے  <m> دست ساقی میں آفتاب آئے  <e>
<s> ہر رگ خوں میں پھر چراغاں ہو  <m> سامنے پھر وہ بے نقاب آئے  <e>
<s> عمر کے ہر ورق پہ دل کی نظر  <m> تیری مہر و وفا کے باب آئے  <e>
<s> کر رہا تھا غم جہاں کا حساب  <m> آج تم یاد بے حساب آئے  <e>
<s> نہ گئی تیرے غم کی سرداری  <m> دل میں یوں روز انقلاب آئے  <e>
<s> جل اٹھے بزم غیر کے در و بام  <m> جب بھی ہم خانماں خراب آئے  <e>
<s> اس طرح اپنی خامشی گونجی  <m> گویا ہر سمت سے جواب آئے  <e>
<s> راز الفت چھپا کے دیکھ لیا  <m> دل بہت کچھ جلا کے دیکھ لیا  <e>
<s> اور کیا دیکھنے کو باقی ہے  <m> آپ سے دل لگا کے دیکھ لیا  <e>
<s> وہ مرے ہو کے بھی مرے نہ ہوئے  <m> ان کو اپنا بنا کے دیکھ لیا  <e>
<s> آج ان کی نظر میں کچھ ہم نے  <m> سب کی نظریں بچا کے دیکھ لیا  <e>
<s> ہم نے سب شعر میں سنوارے تھے  <m> ہم سے جتنے سخن تمہارے تھے  <e>
<s> رنگ و خوشبو کے حسن و خوبی کے  <m> تم سے تھے جتنے استعارے تھے  <e>
<s> تیرے قول و قرار سے پہلے  <m> اپنے کچھ اور بھی سہارے تھے  <e>
<s> جب وہ لعل و گہر حساب کیے  <m> جو ترے غم نے دل پہ وارے تھے  <e>
<s> میرے دامن میں آ گرے سارے  <m> جتنے طشت فلک میں تارے تھے  <e>
<s> ہر حقیقت مجاز ہو جائے  <m> کافروں کی نماز ہو جائے  <e>
<s> دل رہین نیاز ہو جائے  <m> بیکسی کارساز ہو جائے  <e>
<s> منت چارہ ساز کون کرے  <m> درد جب جاں نواز ہو جائے  <e>
<s> عشق دل میں رہے تو رسوا ہو  <m> لب پہ آئے تو راز ہو جائے  <e>
<s> لطف کا انتظار کرتا ہوں  <m> جور تا حد ناز ہو جائے  <e>
<s> ہمت التجا نہیں باقی  <m> ضبط کا حوصلہ نہیں باقی  <e>
<s> اک تری دید چھن گئی مجھ سے  <m> ورنہ دنیا میں کیا نہیں باقی  <e>
<s> اپنی مشق ستم سے ہاتھ نہ کھینچ  <m> میں نہیں یا وفا نہیں باقی  <e>
<s> تیری چشم الم نواز کی خیر  <m> دل میں کوئی گلا نہیں باقی  <e>
<s> ہو چکا ختم عہد ہجر و وصال  <m> زندگی میں مزا نہیں باقی  <e>
<s> شیخ صاحب سے رسم و راہ نہ کی  <m> شکر ہے زندگی تباہ نہ کی  <e>
<s> تجھ کو دیکھا تو سیر چشم ہوئے  <m> تجھ کو چاہا تو اور چاہ نہ کی  <e>
<s> تیرے دست ستم کا عجز نہیں  <m> دل ہی کافر تھا جس نے آہ نہ کی  <e>
<s> تھے شب ہجر کام اور بہت  <m> ہم نے فکر دل تباہ نہ کی  <e>
<s> چشم میگوں ذرا ادھر کر دے  <m> دست قدرت کو بے اثر کر دے  <e>
<s> تیز ہے آج درد دل ساقی  <m> تلخی مے کو تیز تر کر دے  <e>
<s> جوش وحشت ہے تشنہ کام ابھی  <m> چاک دامن کو تا جگر کر دے  <e>
<s> میری قسمت سے کھیلنے والے  <m> مجھ کو قسمت سے بے خبر کر دے  <e>
<s> لٹ رہی ہے مری متاع نیاز  <m> کاش وہ اس طرف نظر کر دے  <e>
<s> پھر حریف بہار ہو بیٹھے  <m> جانے کس کس کو آج رو بیٹھے  <e>
<s> تھی مگر اتنی رائیگاں بھی نہ تھی  <m> آج کچھ زندگی سے کھو بیٹھے  <e>
<s> تیرے در تک پہنچ کے لوٹ آئے  <m> عشق کی آبرو ڈبو بیٹھے  <e>
<s> ساری دنیا سے دور ہو جائے  <m> جو ذرا تیرے پاس ہو بیٹھے  <e>
<s> نہ گئی تیری بے رخی نہ گئی  <m> ہم تری آرزو بھی کھو بیٹھے  <e>
<s> عشق منت کش قرار نہیں  <m> حسن مجبور انتظار نہیں  <e>
<s> تیری رنجش کی انتہا معلوم  <m> حسرتوں کا مری شمار نہیں  <e>
<s> اپنی نظریں بکھیر دے ساقی  <m> مے بہ اندازۂ خمار نہیں  <e>
<s> زیر لب ہے ابھی تبسم دوست  <m> منتشر جلوۂ بہار نہیں  <e>
<s> اپنی تکمیل کر رہا ہوں میں  <m> ورنہ تجھ سے تو مجھ کو پیار نہیں  <e>
<s> چارۂ انتظار کون کرے  <m> تیری نفرت بھی استوار نہیں  <e>
<s> تیری صورت جو دل نشیں کی ہے  <m> آشنا شکل ہر حسیں کی ہے  <e>
<s> حسن سے دل لگا کے ہستی کی  <m> ہر گھڑی ہم نے آتشیں کی ہے  <e>
<s> صبح گل ہو کہ شام مے خانہ  <m> مدح اس روئے نازنیں کی ہے  <e>
<s> شیخ سے بے ہراس ملتے ہیں  <m> ہم نے توبہ ابھی نہیں کی ہے  <e>
<s> ذکر دوزخ بیان حور و قصور  <m> بات گویا یہیں کہیں کی ہے  <e>
<s> اشک تو کچھ بھی رنگ لا نہ سکے  <m> خوں سے تر آج آستیں کی ہے  <e>
<s> کیسے مانیں حرم کے سہل پسند  <m> رسم جو عاشقوں کے دیں کی ہے  <e>
<s> سہل یوں راہ زندگی کی ہے  <m> ہر قدم ہم نے عاشقی کی ہے  <e>
<s> ہم نے دل میں سجا لیے گلشن  <m> جب بہاروں نے بے رخی کی ہے  <e>
<s> زہر سے دھو لیے ہیں ہونٹ اپنے  <m> لطف ساقی نے جب کمی کی ہے  <e>
<s> تیرے کوچے میں بادشاہی کی  <m> جب سے نکلے گداگری کی ہے  <e>
<s> بس وہی سرخ رو ہوا جس نے  <m> بحر خوں میں شناوری کی ہے  <e>
<s> عجز اہل ستم کی بات کرو  <m> عشق کے دم قدم کی بات کرو  <e>
<s> بزم اہل طرب کو شرماؤ  <m> بزم اصحاب غم کی بات کرو  <e>
<s> بزم ثروت کے خوش نشینوں سے  <m> عظمت چشم نم کی بات کرو  <e>
<s> ہے وہی بات یوں بھی اور یوں بھی  <m> تم ستم یا کرم کی بات کرو  <e>
<s> خیر ہیں اہل دیر جیسے ہیں  <m> آپ اہل حرم کی بات کرو  <e>
<s> ہجر کی شب تو کٹ ہی جائے گی  <m> روز وصل صنم کی بات کرو  <e>
<s> شاخ پر خون گل رواں ہے وہی  <m> شوخیٔ رنگ گلستاں ہے وہی  <e>
<s> سر وہی ہے تو آستاں ہے وہی  <m> جاں وہی ہے تو جان جاں ہے وہی  <e>
<s> اب جہاں مہرباں نہیں کوئی  <m> کوچۂ یار مہرباں ہے وہی  <e>
<s> برق سو بار گر کے خاک ہوئی  <m> رونق خاک آشیاں ہے وہی  <e>
<s> آج کی شب وصال کی شب ہے  <m> دل سے ہر روز داستاں ہے وہی  <e>
<s> چاند تارے ادھر نہیں آتے  <m> ورنہ زنداں میں آسماں ہے وہی  <e>
<s> یک بیک شورش فغاں کی طرح  <m> فصل گل آئی امتحاں کی طرح  <e>
<s> صحن گلشن میں بہر مشتاقاں  <m> ہر روش کھنچ گئی کماں کی طرح  <e>
<s> پھر لہو سے ہر ایک کاسۂ داغ  <m> پر ہوا جام ارغواں کی طرح  <e>
<s> یاد آیا جنون گم گشتہ  <m> بے طلب قرض دوستاں کی طرح  <e>
<s> جانے کس پر ہو مہرباں قاتل  <m> بے سبب مرگ ناگہاں کی طرح  <e>
<s> ہر صدا پر لگے ہیں کان یہاں  <m> دل سنبھالے رہو زباں کی طرح  <e>
<s> ہم کسی بات پر نہیں روتے  <m> اپنی اوقات پر نہیں روتے  <e>
<s> تم اگر ہوتے کربلا والے  <m> جنگ میں مات پر نہیں روتے  <e>
<s> صبح کو شام کی نہیں پروا  <m> دن بھی اب رات پر نہیں روتے  <e>
<s> زندگی ان پہ ناز کرتی ہے  <m> جو بھی حالات پر نہیں روتے  <e>
<s> ہجر کا جشن ہم منائیں کیا  <m> سرد جذبات پر نہیں روتے  <e>
<s> ان کا دل دل نہیں ہے پتھر ہے  <m> جو فسادات پر نہیں روتے <e>
<s> زہر پر زہر چل نہیں سکتا  <m> سانپ بچھو نگل نہیں سکتا  <e>
<s> تجربہ لاکھ کیجئے اس پر  <m> پھر بھی پتھر پگھل نہیں سکتا  <e>
<s> بھول بیٹھوں گا تجھ کو جیتے جی  <m> میں تو اتنا بدل نہیں سکتا  <e>
<s> غیر کی ٹانگ کھینچ کر بھائی  <m> کوئی آگے نکل نہیں سکتا  <e>
<s> اس کی مرضی اگر نہیں ہوگی  <m> گرنے والا سنبھل نہیں سکتا  <e>
<s> نوچ سکتا ہے وہ ہمارا پر  <m> عزم لیکن کچل نہیں سکتا  <e>
<s> دل میں تجھ کو شمار کر لوں میں  <m> ہو اجازت تو پیار کر لوں میں  <e>
<s> اس خزاں کو سمیٹ لو تم تو  <m> موسم خوش گوار کر لوں میں  <e>
<s> عشق اگر جرم ہے تو جرم صنم  <m> بے سبب بے شمار کر لوں میں  <e>
<s> تم نے وعدہ کیا ہے آنے کا  <m> دو گھڑی انتظار کر لوں میں  <e>
<s> ساری دنیا کو جیت لوں پل میں  <m> تجھ پہ گر افتخار کر لوں میں  <e>
<s> ہاتھ حاصل سے پھر ملاؤں گا  <m> پہلے دریا تو پار کر لوں میں  <e>
<s> کیا ملاقات پھر کبھی ہوگی  <m> یا اسے یادگار کر لوں میں  <e>
<s> اب چلو دیکھ لیں یہی کر کے  <m> اپنے ماضی پہ شاعری کر کے  <e>
<s> لے گئی راتیں پھر اجالوں کو  <m> پھر سے باتیں بڑی بڑی کر کے  <e>
<s> راتیں مجھ میں سکون کتنا ہے  <m> ہم نے دیکھا یہ بندگی کر کے  <e>
<s> زندگی اک کتاب تھی پھر بھی  <m> لوگ گزرے غلط سہی کر کے  <e>
<s> لوٹنا ہے مجھے وہیں یاروں  <m> ان کے ہی نام زندگی کر کے  <e>
<s> اس لیے دل برا کیا ہی نہیں  <m> زندگی میرا فیصلہ ہی نہیں  <e>
<s> اس قدر شور تھا مرے سر میں  <m> اپنی آواز پر رکا ہی نہیں  <e>
<s> بڑی خواہش تھی مجھ کو ہونے کی  <m> ہو گیا ہوں تو کچھ ہوا ہی نہیں  <e>
<s> ظلم کرتا ہوں ظلم سہتا ہوں  <m> میں کبھی چین سے رہا ہی نہیں  <e>
<s> پڑ گیا ہے خدا سے کام مجھے  <m> اور خدا کا کوئی پتہ ہی نہیں  <e>
<s> توڑ ڈالو یہ ہاتھ پاؤں مرے  <m> جسم کا تو مقابلہ ہی نہیں  <e>
<s> تم کہاں ہو ذرا صدا تو دو  <m> اس سے آگے تو راستہ ہی نہیں  <e>
<s> رات پھر جانب سحر آئی  <m> کتنی دشوار رہ گزر آئی  <e>
<s> چاند تاروں کے پھول مرجھائے  <m> جب بھی شبنم کی آنکھ بھر آئی  <e>
<s> حسرتوں کا سفید فام کفن  <m> کون پہنے ہوئے کدھر آئی  <e>
<s> کس تمنا کی چشم آوارہ  <m> ٹھوکریں کھا کے در بدر آئی  <e>
<s> آج رنگ شفق عجیب سا تھا  <m> دل کی تصویر سی اتر آئی  <e>
<s> اک زمانہ ہوا خزاں گزرے  <m> دل اجڑنے کی اب خبر آئی  <e>
<s> کیا ہوا دل کی آبرو نہ رہی  <m> زندگی کچھ تو راہ پر آئی  <e>
<s> کیا کرے حال دل بیاں کوئی  <m> نہ رہا زیب داستاں کوئی  <e>
<s> پھر ہے قلب و نظر میں یکسوئی  <m> کاش آ جائے ناگہاں کوئی  <e>
<s> آنکھ شبنم کی دیکھتی ہے کسے  <m> چاندنی میں ہوا جواں کوئی  <e>
<s> شہر سے دور دن کا پھول کھلا  <m> دشت میں بھی ہے گلستاں کوئی  <e>
<s> دل بھی ہم راز آرزو نکلا  <m> اب نہیں اپنا رازداں کوئی  <e>
<s> چھوڑ دکھ سکھ کی منزلوں کا طواف  <m> دل میاں ڈھونڈ آستاں کوئی  <e>
<s> دور اپنوں سے ہو رہے ہیں لوگ  <m> دیکھیے کب ملے کہاں کوئی  <e>
<s> یہ تمنا نہیں کہ مر جائیں  <m> زندہ رہنے مگر کدھر جائیں  <e>
<s> ایسی دہشت کہ اپنے سایوں کو  <m> لوگ دشمن سمجھ کے ڈر جائیں  <e>
<s> وہ جو پوچھے تو دل کو ڈھارس ہو  <m> وہ جو دیکھے تو زخم بھر جائیں  <e>
<s> بچ کے دنیا سے گھر چلے آئے  <m> گھر سے بچنے مگر کدھر جائیں  <e>
<s> اک خواہش ہے جسم سے میرے  <m> جلد سے جلد بال و پر جائیں  <e>
<s> اب کے لمبا بہت سفر ان کا  <m> ان پرندوں کے پر کتر جائیں  <e>
<s> سوچتے ہی رہیں گے ہم شاید  <m> وہ بلائیں تو ان کے گھر جائیں  <e>
<s> کتنے دریا اس نگر سے بہہ گئے  <m> دل کے صحرا خشک پھر بھی رہ گئے  <e>
<s> آج تک گم سم کھڑی ہیں شہر میں  <m> جانے دیواروں سے تم کیا کہہ گئے  <e>
<s> ایک تو ہے بات بھی سنتا نہیں  <m> ایک ہم ہیں تیرا غم بھی سہہ گئے  <e>
<s> تجھ سے جگ بیتی کی سب باتیں کہیں  <m> کچھ سخن نا گفتنی بھی رہ گئے  <e>
<s> تیری میری چاہتوں کے نام پر  <m> لوگ کہنے کو بہت کچھ کہہ گئے  <e>
<s> عشق کی دسترس میں کچھ بھی نہیں  <m> جان من میرے بس میں کچھ بھی نہیں  <e>
<s> اک تری یاد کا تسلسل ہے  <m> اور تار نفس میں کچھ بھی نہیں  <e>
<s> راز دار بہار رفتہ نہ ہو  <m> یوں تو اس خار و خس میں کچھ بھی نہیں  <e>
<s> پرورش پا رہا ہے نخل زیاں  <m> نفع کیا اس برس میں کچھ بھی نہیں  <e>
<s> آخر کار ہارنے کے سوا  <m> اختیار ہوس میں کچھ بھی نہیں  <e>
<s> عشق پر اختیار ہے کس کا  <m> فائدہ پیش و پس میں کچھ بھی نہیں  <e>
<s> آپ ہی ناخدا رہا ہوں میں  <m> آپ ہی ڈوبتا رہا ہوں میں  <e>
<s> عشق سے آشنا رہا ہوں میں  <m> حسن کا مدعا رہا ہوں میں  <e>
<s> کہیں تیرا بھرم نہ کھل جائے  <m> خود کو خود سے چھپا رہا ہوں میں  <e>
<s> رونق دو جہاں مجھی سے ہیں  <m> آ رہا ہوں میں جا رہا ہوں میں  <e>
<s> جیسے کوئی بھی حق نہ ہو مجھ کو  <m> یوں تجھے دیکھتا رہا ہوں میں  <e>
<s> اے جنوں اب تو رہبری فرما  <m> حرف مطلب پہ آ رہا ہوں میں  <e>
<s> میرے ذمے ہے کس قدر مشکل  <m> جاگتے کو جگا رہا ہوں میں  <e>
<s> اے خدا تجھ سے کچھ نہ مانگ سکوں  <m> یہ دعا مانگتا رہا ہوں میں  <e>
<s> گمرہی کا مجھے نہ دے الزام  <m> تجھ کو پہچانتا رہا ہوں میں  <e>
<s> یہ زمانہ بھی دیکھنا تھا مجھے  <m> تجھ سے آنکھیں چرا رہا ہوں میں  <e>
<s> وقت سے ہم گلہ نہیں کرتے  <m> کام کوئی برا نہیں کرتے  <e>
<s> اشک بھی ہوں رخ تبسم پر  <m> زندگی یوں جیا نہیں کرتے  <e>
<s> حسن والو ذرا بتاؤ نا  <m> کیوں کسی سے وفا نہیں کرتے  <e>
<s> کچھ تو پاتے ہی ہوں گے پروانے  <m> بے وجہ ہی جلا نہیں کرتے  <e>
<s> دل ہے یارا کوئی مکان نہیں  <m> ہر کسی کو دیا نہیں کرتے  <e>
<s> عشق کی ابتدا ہے تم سے اگر  <m> مجھ پہ کیوں انتہا نہیں کرتے  <e>
<s> مسکرانا تو بھول ہی جاؤ  <m> اشک بھی اب بہا نہیں کرتے  <e>
<s> تم کو آسان ہے بھلا دینا  <m> ہم مگر یہ کیا نہیں کرتے  <e>
<s> اشک پینے کی لت لگی ہو جنہیں  <m> جام فرحت پیا نہیں کرتے  <e>
<s> جن کے دل میں جنون و الفت ہو  <m> شوق خندہ رکھا نہیں کرتے  <e>
<s> ماہ کامل ہو تم ہو اور میں ہوں  <m> یہ نظارے دکھا نہیں کرتے  <e>
<s> میں برا ہوں مگر انوکھا ہوں  <m> میرے جیسے ملا نہیں کرتے  <e>
<s> خاص ہوتی ہیں باتیں کچھ اپنی  <m> سب سے سب کچھ کہا نہیں کرتے  <e>
<s> پہلے اک شخص میری ذات بنا  <m> اور پھر پوری کائنات بنا  <e>
<s> حسن نے خود کہا مصور سے  <m> پاؤں پر میرے کوئی ہاتھ بنا  <e>
<s> پیاس کی سلطنت نہیں مٹتی  <m> لاکھ دجلے بنا فرات بنا  <e>
<s> غم کا سورج وہ دے گیا تجھ کو  <m> چاہے اب دن بنا کہ رات بنا  <e>
<s> چھت پہ بدلی جھکی سی رہتی ہے  <m> کب سے بارش تھمی سی رہتی ہے  <e>
<s> کوئی شب دھوپ کی سی کیفیت  <m> کوئی دن چاندنی سی رہتی ہے  <e>
<s> ایک ہستی مری عناصر چار  <m> ہر طرف سے گھری سی رہتی ہے  <e>
<s> کیسے جی بھر کے دیکھیے اس کو  <m> دیکھنے میں کمی سی رہتی ہے  <e>
<s> کوئی اک ذائقہ نہیں ملتا  <m> غم میں شامل خوشی سی رہتی ہے  <e>
<s> جب سے مائل ہوئے ہیں میرے قدم  <m> راہ مجھ سے کھنچی سی رہتی ہے  <e>
<s> اک نہ اک شغل چاہیے اس کو  <m> مجھ میں دیوانگی سی رہتی ہے  <e>
<s> تیر اندھیرے میں جب چلاتا ہوں  <m> دھیان میں روشنی سی رہتی ہے  <e>
<s> شاخ امید کو خزاں نہ بہار  <m> یہ سب دن ہری سی رہتی ہے  <e>
<s> ایک خطے کے بوجھ سے راہی  <m> ساری دنیا دبی سی رہتی ہے  <e>
<s> برق کا ٹھیک اگر نشانہ ہو  <m> بند کاہے کو کارخانہ ہو  <e>
<s> دیکھنے سننے کا مزہ جب ہے  <m> کچھ حقیقت ہو کچھ فسانہ ہو  <e>
<s> موت ہر وقت آنا چاہتی ہے  <m> کوئی حیلہ کوئی بہانہ ہو  <e>
<s> راہ سے سنگ و خشت ہٹ جائیں  <m> نیکیوں کا اگر زمانہ ہو  <e>
<s> مجھ کو خواب و خیال ہے منزل  <m> قافلہ شوق سے روانہ ہو  <e>
<s> کیا تعجب کہ پیچھے پیچھے مرے  <m> آنے والا مرا زمانہ ہو  <e>
<s> راہ سے مجھ کو ہٹا کر لے گیا  <m> جان کا خطرہ بتا کر لے گیا  <e>
<s> کٹ مرا اک شخص اپنی آن پر  <m> اور اپنا سر اٹھا کر لے گیا  <e>
<s> ایک دن دریا مکانوں میں گھسا  <m> اور دیواریں اٹھا کر لے گیا  <e>
<s> ہاتھ سورج کے نہ جب آئی ندی  <m> آگ پانی میں لگا کر لے گیا  <e>
<s> اڑتی چنگاری کو جگنو جان کر  <m> طفل دامن میں چھپا کر لے گیا  <e>
<s> مدتوں کانٹے بچھائے راہ میں  <m> ایک دن آنکھیں بچھا کر لے گیا  <e>
<s> جو نہ وہم و گمان میں آوے  <m> کس طرح تیرے دھیان میں آوے  <e>
<s> تجھ سے ہمدم رکھوں نہ پوشیدہ  <m> حال دل گر بیان میں آوے  <e>
<s> میری یہ آرزو ہے وقت مرگ  <m> اس کی آواز کان میں آوے  <e>
<s> میں نہ دوں گا جواب تو کہہ لے  <m> جو کہ تیری زبان میں آوے  <e>
<s> یہ شب وصل خیر سے گزرے  <m> تو مری جان جان میں آوے  <e>
<s> ہائے کیا ہو ابھی جو اے ہمدم  <m> وہ صنم اس مکان میں آوے  <e>
<s> گر کھلے چشم دل تو تجھ کو نظر  <m> وہ ہی سارے جہان میں آوے  <e>
<s> آپ اپنے کو معتبر کر لیں  <m> ملنے والوں کے دل میں گھر کر لیں  <e>
<s> زندگانی کے دن جو تھوڑے ہیں  <m> کیوں نہ ہنس بول کر بسر کر لیں  <e>
<s> چن رہے ہیں جو عیب اوروں کے  <m> اپنے دامن پہ بھی نظر کر لیں  <e>
<s> کون دیتا ہے ساتھ مشکل میں  <m> حوصلوں ہی کو ہم سفر کر لیں  <e>
<s> چاہئے کچھ سکون دنیا میں  <m> خواہشیں اپنی مختصر کر لیں  <e>
<s> بات پہنچے کسی طرح ان تک  <m> ہم ستاروں کو نامہ بر کر لیں  <e>
<s> جنگلوں سے ہمیں گزرنا ہے  <m> پہلے سانپوں کو بے ضرر کر لیں  <e>
<s> چلئے جادوگروں کی بستی میں  <m> اپنے عیبوں کو بھی ہنر کر لیں  <e>
<s> تیر جیسے کمان سے نکلا  <m> حرف حق تھا زبان سے نکلا  <e>
<s> قید ہستی سے چھوٹنے والا  <m> وقت کے امتحان سے نکلا  <e>
<s> ٹک نہ پایا ہوا کے جھونکوں میں  <m> پر شکستہ اڑان سے نکلا  <e>
<s> شیر آیا کچھار سے باہر  <m> اور شعلہ مچان سے نکلا  <e>
<s> غم وہ کانٹا کہ آخری دم تک  <m> دل کو چھوڑا نہ جان سے نکلا  <e>
<s> جب اجل جھانکتی پھری گھر گھر  <m> کون زندہ مکان سے نکلا  <e>
<s> ظلمتوں کا سفیر تھا کیا تھا  <m> سایہ اک سائبان سے نکلا  <e>
<s> آدمی کی حیات مٹھی بھر  <m> یعنی کل کائنات مٹھی بھر  <e>
<s> ہاتھ بھر کا ہے دن بچھڑنے کا  <m> اور ملنے کی رات مٹھی بھر  <e>
<s> کیا کرو گے سمیٹ کر دنیا  <m> ہے جو دنیا کا ساتھ مٹھی بھر  <e>
<s> کر گیا کشت آرزو شاداب  <m> آپ کا التفات مٹھی بھر  <e>
<s> اور ملنا بھی کیا سرابوں سے  <m> ریت آئے گی ہاتھ مٹھی بھر  <e>
<s> خضر جیسا ہے راہبر مجھ میں  <m> مجھ کو درپیش ہے سفر مجھ میں  <e>
<s> کشتی و نا خدا بہت خطرے  <m> کئی طوفاں کئی بھنور مجھ میں  <e>
<s> خون سے تر بہ تر گلی کوچے  <m> دست قاتل ہے زور پر مجھ میں  <e>
<s> کوئی تیشہ بدست پھرتا ہے  <m> قریہ قریہ ہے بس شرر مجھ میں  <e>
<s> جس طرح سے ہرن پہاڑوں پر  <m> لوٹ کر آتا ہے ہنر مجھ میں  <e>
<s> دل اگر مائل عتاب نہ ہو  <m> درد کا درد پھر جواب نہ ہو  <e>
<s> ایسی کروٹ بھی کوئی کروٹ ہے  <m> جس کے پہلو میں انقلاب نہ ہو  <e>
<s> کیوں چمک اٹھا آج مے خانہ  <m> تیرے ساغر میں آفتاب نہ ہو  <e>
<s> بحر ہستی میں نا خدائے جہاں  <m> زندگی صورت حباب نہ ہو  <e>
<s> دل سے کوشش کرے اگر انساں  <m> غیر ممکن ہے کامیاب نہ ہو  <e>
<s> دن کچھ ایسے گزارتا ہے کوئی  <m> جیسے احساں اتارتا ہے کوئی  <e>
<s> دل میں کچھ یوں سنبھالتا ہوں غم  <m> جیسے زیور سنبھالتا ہے کوئی  <e>
<s> آئنہ دیکھ کر تسلی ہوئی  <m> ہم کو اس گھر میں جانتا ہے کوئی  <e>
<s> پیڑ پر پک گیا ہے پھل شاید  <m> پھر سے پتھر اچھالتا ہے کوئی  <e>
<s> دیر سے گونجتے ہیں سناٹے  <m> جیسے ہم کو پکارتا ہے کوئی  <e>
<s> درد ہلکا ہے سانس بھاری ہے  <m> جئے جانے کی رسم جاری ہے  <e>
<s> آپ کے بعد ہر گھڑی ہم نے  <m> آپ کے ساتھ ہی گزاری ہے  <e>
<s> رات کو چاندنی تو اوڑھا دو  <m> دن کی چادر ابھی اتاری ہے  <e>
<s> شاخ پر کوئی قہقہہ تو کھلے  <m> کیسی چپ سی چمن پہ طاری ہے  <e>
<s> کل کا ہر واقعہ تمہارا تھا  <m> آج کی داستاں ہماری ہے <e>
<s> شام سے آنکھ میں نمی سی ہے  <m> آج پھر آپ کی کمی سی ہے  <e>
<s> دفن کر دو ہمیں کہ سانس آئے  <m> نبض کچھ دیر سے تھمی سی ہے  <e>
<s> کون پتھرا گیا ہے آنکھوں میں  <m> برف پلکوں پہ کیوں جمی سی ہے  <e>
<s> وقت رہتا نہیں کہیں ٹک کر  <m> عادت اس کی بھی آدمی سی ہے  <e>
<s> آئیے راستے الگ کر لیں  <m> یہ ضرورت بھی باہمی سی ہے  <e>
<s> زندگی یوں ہوئی بسر تنہا  <m> قافلہ ساتھ اور سفر تنہا  <e>
<s> اپنے سائے سے چونک جاتے ہیں  <m> عمر گزری ہے اس قدر تنہا  <e>
<s> رات بھر باتیں کرتے ہیں تارے  <m> رات کاٹے کوئی کدھر تنہا  <e>
<s> ڈوبنے والے پار جا اترے  <m> نقش پا اپنے چھوڑ کر تنہا  <e>
<s> دن گزرتا نہیں ہے لوگوں میں  <m> رات ہوتی نہیں بسر تنہا  <e>
<s> ہم نے دروازے تک تو دیکھا تھا  <m> پھر نہ جانے گئے کدھر تنہا  <e>
<s> بے سبب مسکرا رہا ہے چاند  <m> کوئی سازش چھپا رہا ہے چاند  <e>
<s> جانے کس کی گلی سے نکلا ہے  <m> جھینپا جھینپا سا آ رہا ہے چاند  <e>
<s> کتنا غازہ لگایا ہے منہ پر  <m> دھول ہی دھول اڑا رہا ہے چاند  <e>
<s> کیسا بیٹھا ہے چھپ کے پتوں میں  <m> باغباں کو ستا رہا ہے چاند  <e>
<s> سیدھا سادہ افق سے نکلا تھا  <m> سر پہ اب چڑھتا جا رہا ہے چاند  <e>
<s> چھو کے دیکھا تو گرم تھا ماتھا  <m> دھوپ میں کھیلتا رہا ہے چاند  <e>
<s> بیتے رشتے تلاش کرتی ہے  <m> خوشبو غنچے تلاش کرتی ہے  <e>
<s> جب گزرتی ہے اس گلی سے صبا  <m> خط کے پرزے تلاش کرتی ہے  <e>
<s> اپنے ماضی کی جستجو میں بہار  <m> پیلے پتے تلاش کرتی ہے  <e>
<s> ایک امید بار بار آ کر  <m> اپنے ٹکڑے تلاش کرتی ہے  <e>
<s> بوڑھی پگڈنڈی شہر تک آ کر  <m> اپنے بیٹے تلاش کرتی ہے  <e>
<s> صبر ہر بار اختیار کیا  <m> ہم سے ہوتا نہیں ہزار کیا  <e>
<s> عادتاً تم نے کر دیئے وعدے  <m> عادتاً ہم نے اعتبار کیا  <e>
<s> ہم نے اکثر تمہاری راہوں میں  <m> رک کر اپنا ہی انتظار کیا  <e>
<s> پھر نہ مانگیں گے زندگی یارب  <m> یہ گنہ ہم نے ایک بار کیا  <e>
<s> ہم تو کتنوں کو مہ جبیں کہتے  <m> آپ ہیں اس لیے نہیں کہتے  <e>
<s> چاند ہوتا نہ آسماں پہ اگر  <m> ہم کسے آپ سا حسیں کہتے  <e>
<s> آپ کے پاؤں پھر کہاں پڑتے  <m> ہم زمیں کو اگر زمیں کہتے  <e>
<s> آپ نے اوروں سے کہا سب کچھ  <m> ہم سے بھی کچھ کبھی کہیں کہتے  <e>
<s> آپ کے بعد آپ ہی کہیے  <m> وقت کو کیسے ہم نشیں کہتے  <e>
<s> وہ بھی واحد ہے میں بھی واحد ہوں  <m> کس سبب سے ہم آفریں کہتے  <e>
<s> کوئی اٹکا ہوا ہے پل شاید  <m> وقت میں پڑ گیا ہے بل شاید  <e>
<s> لب پہ آئی مری غزل شاید  <m> وہ اکیلے ہیں آج کل شاید  <e>
<s> دل اگر ہے تو درد بھی ہوگا  <m> اس کا کوئی نہیں ہے حل شاید  <e>
<s> جانتے ہیں ثواب رحم و کرم  <m> ان سے ہوتا نہیں عمل شاید  <e>
<s> آ رہی ہے جو چاپ قدموں کی  <m> کھل رہے ہیں کہیں کنول شاید  <e>
<s> راکھ کو بھی کرید کر دیکھو  <m> ابھی جلتا ہو کوئی پل شاید  <e>
<s> چاند ڈوبے تو چاند ہی نکلے  <m> آپ کے پاس ہوگا حل شاید  <e>
<s> شام سے آج سانس بھاری ہے  <m> بے قراری سی بے قراری ہے  <e>
<s> آپ کے بعد ہر گھڑی ہم نے  <m> آپ کے ساتھ ہی گزاری ہے  <e>
<s> رات کو دے دو چاندنی کی ردا  <m> دن کی چادر ابھی اتاری ہے  <e>
<s> شاخ پر کوئی قہقہہ تو کھلے  <m> کیسی چپ سی چمن میں طاری ہے  <e>
<s> کل کا ہر واقعہ تمہارا تھا  <m> آج کی داستاں ہماری ہے  <e>
<s> سہما سہما ڈرا سا رہتا ہے  <m> جانے کیوں جی بھرا سا رہتا ہے  <e>
<s> کائی سی جم گئی ہے آنکھوں پر  <m> سارا منظر ہرا سا رہتا ہے  <e>
<s> ایک پل دیکھ لوں تو اٹھتا ہوں  <m> جل گیا گھر ذرا سا رہتا ہے  <e>
<s> سر میں جنبش خیال کی بھی نہیں  <m> زانوؤں پر دھرا سا رہتا ہے  <e>
<s> کوئی خاموش زخم لگتی ہے  <m> زندگی ایک نظم لگتی ہے  <e>
<s> بزم یاراں میں رہتا ہوں تنہا  <m> اور تنہائی بزم لگتی ہے  <e>
<s> اپنے سائے پہ پاؤں رکھتا ہوں  <m> چھاؤں چھالوں کو نرم لگتی ہے  <e>
<s> چاند کی نبض دیکھنا اٹھ کر  <m> رات کی سانس گرم لگتی ہے  <e>
<s> یہ روایت کہ درد مہکے رہیں  <m> دل کی دیرینہ رسم لگتی ہے  <e>
<s> گرم لاشیں گریں فصیلوں سے  <m> آسماں بھر گیا ہے چیلوں سے  <e>
<s> سولی چڑھنے لگی ہے خاموشی  <m> لوگ آئے ہیں سن کے میلوں سے  <e>
<s> کان میں ایسے اتری سرگوشی  <m> برف پھسلی ہو جیسے ٹیلوں سے  <e>
<s> گونج کر ایسے لوٹتی ہے صدا  <m> کوئی پوچھے ہزاروں میلوں سے  <e>
<s> پیاس بھرتی رہی مرے اندر  <m> آنکھ ہٹتی نہیں تھی جھیلوں سے  <e>
<s> لوگ کندھے بدل بدل کے چلے  <m> گھاٹ پہنچے بڑے وسیلوں سے  <e>
<s> اس ستم گر کی مہربانی سے  <m> دل الجھتا ہے زندگانی سے  <e>
<s> خاک سے کتنی صورتیں ابھریں  <m> دھل گئے نقش کتنے پانی سے  <e>
<s> ہم سے پوچھو تو ظلم بہتر ہے  <m> ان حسینوں کی مہربانی سے  <e>
<s> اور بھی کیا قیامت آئے گی  <m> پوچھنا ہے تری جوانی سے  <e>
<s> دل سلگتا ہے اشک بہتے ہیں  <m> آگ بجھتی نہیں ہے پانی سے  <e>
<s> حسرت عمر جاوداں لے کر  <m> جا رہے ہیں سرائے فانی سے  <e>
<s> ہائے کیا دور زندگی گزرا  <m> واقعے ہو گئے کہانی سے  <e>
<s> کتنی خوش فہمیوں کے بت توڑے  <m> تو نے گل زار خوش بیانی سے  <e>
<s> عمر جو بے خودی میں گزری ہے  <m> بس وہی آگہی میں گزری ہے  <e>
<s> کوئی موج نسیم سے پوچھے  <m> کیسی آوارگی میں گزری ہے  <e>
<s> ان کی بھی رہ سکی نہ دارآئی  <m> جن کی اسکندری میں گزری ہے  <e>
<s> آسرا ان کی رہبری ٹھہری  <m> جن کی خود رہزنی میں گزری ہے  <e>
<s> آس کے جگنوؤ سدا کس کی  <m> زندگی روشنی میں گزری ہے  <e>
<s> ہم نشینی پہ فخر کر ناداں  <m> صحبت آدمی میں گزری ہے  <e>
<s> یوں تو شاعر بہت سے گزرے ہیں  <m> اپنی بھی شاعری میں گزری ہے  <e>
<s> میر کے بعد غالب و اقبال  <m> اک صدا اک صدی میں گزری ہے  <e>
<s> ایک کافر ادا نے لوٹ لیا  <m> ان کی شرم و حیا نے لوٹ لیا  <e>
<s> اک بت بے وفا نے لوٹ لیا  <m> مجھ کو تیرے خدا نے لوٹ لیا  <e>
<s> آشنائی بتوں سے کر بیٹھے  <m> آشنائے جفا نے لوٹ لیا  <e>
<s> ہم یہ سمجھے کہ مرہم غم ہے  <m> درد بن کر دوا نے لوٹ لیا  <e>
<s> ان کے مست خرام نے مارا  <m> ان کی طرز ادا نے لوٹ لیا  <e>
<s> حسن یکتا کی رہزنی توبہ  <m> اک فریب نوا نے لوٹ لیا  <e>
<s> ہوش و ایمان و دین کیا کہئے  <m> شوخئ نقش پا نے لوٹ لیا  <e>
<s> رہبری تھی کہ رہزنی توبہ  <m> ہم کو فرماں روا نے لوٹ لیا  <e>
<s> ایک شعلہ نظر نے قتل کیا  <m> ایک رنگیں قبا نے لوٹ لیا  <e>
<s> ہائے وہ زلف مشک بو توبہ  <m> ہم کو باد صبا نے لوٹ لیا  <e>
<s> بات کچھ بھی نہ تھی فسانہ ہوا  <m> میری رسوائی کا بہانہ ہوا  <e>
<s> تھی یہ خواہش کہیں گے سب کچھ ہم  <m> ان کے آگے تو لب بھی وا نہ ہوا  <e>
<s> روز آتی ہے اک نئی آفت  <m> دل مرا جب سے عاشقانہ ہوا  <e>
<s> کیوں تڑپتا ہے پھر دل مضطر  <m> کس بلا کا یہ پھر نشانہ ہوا  <e>
<s> تو نے چھوڑا ہے ساتھ جب سے ندیم  <m> ہائے دشمن مرا زمانہ ہوا  <e>
<s> مر ہی جانا تھا ہم کو تو اک روز  <m> ان کی فرقت مگر بہانہ ہوا  <e>
<s> پھر مجھے جینے کی دعا دی ہے  <m> یعنی پھر اک حسیں سزا دی ہے  <e>
<s> ظلم سہہ کر بھی ہم نے ظالم کے  <m> ہاتھ چومے ہیں اور دعا دی ہے  <e>
<s> کیوں گلہ ہو کہ ہم کو قدرت نے  <m> یہ کسی جرم کی سزا دی ہے  <e>
<s> شکریہ تو نے ایک ٹھوکر سے  <m> روح خوابیدہ اک جگا دی ہے  <e>
<s> حسن کو کیا خبر کہ خود اس نے  <m> شعلۂ عشق کو ہوا دی ہے  <e>
<s> موسم گل نے آ کے گلشن میں  <m> جانے کیا آگ سی لگا دی ہے  <e>
<s> آپ جب چہرہ بدل کر آ گئے  <m> سچ تو یہ ہے ہم بھی دھوکہ کھا گئے  <e>
<s> آپ اب آئے ہیں فصل گل کے بعد  <m> پھول جب امید کے مرجھا گئے  <e>
<s> اشک کیا چھلکے ہماری آنکھ سے  <m> لفظ بھی آواز میں بل کھا گئے  <e>
<s> ہم تمہارے آئنہ میں قید تھے  <m> تم تو بس بے کار میں گھبرا گئے  <e>
<s> توڑ لائے شیشۂ دل پھر کہیں  <m> تم اندھیرے میں کہاں ٹکرا گئے  <e>
<s> آپ نے غم ہی دئے بس غم ہمیں  <m> آپ کب خوشیاں یہاں برسا گئے  <e>
<s> مجھ پہ تو مہربان ہے پیارے  <m> یہ بھی اک امتحان ہے پیارے  <e>
<s> یہ ترا آستان جلوہ ہے  <m> میرے دل کی بھی شان ہے پیارے  <e>
<s> کون کہتا ہے بے وفا تجھ کو  <m> کس کے منہ میں زبان ہے پیارے  <e>
<s> عاشقی اور شکوۂ بیداد  <m> یہ تجھے کیا گمان ہے پیارے  <e>
<s> تیرے کوچے کا واہ کیا کہنا  <m> یہ زمیں آسمان ہے پیارے  <e>
<s> ہے فسانہ اگر جہاں تو عشق  <m> اس فسانے کی جان ہے پیارے  <e>
<s> تو سلامت رہے ترے دم سے  <m> دل کی دنیا جوان ہے پیارے  <e>
<s> ہائے وہ داستان غم جس کی  <m> خامشی ترجمان ہے پیارے  <e>
<s> دل کی بیتابیوں کا حال نہ پوچھ  <m> ایک آفت میں جان ہے پیارے  <e>
<s> ہم بھی اردو پہ ناز کرتے ہیں  <m> یہ ہماری زبان ہے پیارے  <e>
<s> عشق فانی نہ حسن فانی ہے  <m> ان کا ہر لمحہ جاودانی ہے  <e>
<s> دیکھ رندوں پہ اتنا طعن نہ کر  <m> دیکھ رت کس قدر سہانی ہے  <e>
<s> شیخ فانی سہی یہ دھر مگر  <m> تیری جنت فقط کہانی ہے  <e>
<s> ایک بے کیف سا تسلسل ہے  <m> کوئی غم ہے نہ شادمانی ہے  <e>
<s> زندگی کو ایک معنی دے گیا  <m> وہ مجھے اک رت سہانی دے گیا  <e>
<s> وہ تو اپنے لمس سے اطراف میں  <m> خوشبو جیسے زعفرانی دے گیا  <e>
<s> سوچ کر جیتے رہے شام و سحر  <m> خواب جیسی اک کہانی دے گیا  <e>
<s> منتشر ہیں دھڑکنوں کے ساز بھی  <m> درد میں ایسی روانی دے گیا  <e>
<s> ٹیس بن کر رہ گیا پہلو میں جو  <m> زخم ایسا جاودانی دے گیا  <e>
<s> چھین کر لب سے تبسم کی لکیر  <m> جھیل سی آنکھوں میں پانی دے گیا  <e>
<s> وحشتوں کا آج پھر چرچا رہا  <m> آج پھر یہ دل مرا ٹھہرا رہا  <e>
<s> وادیوں میں زندگی مرتی رہی  <m> درد آنکھوں سے مرے بہتا رہا  <e>
<s> پتھروں کے وار وہ سہتے گئے  <m> آئنوں کے ساتھ یہ قصہ رہا  <e>
<s> مسئلے شمع بجھا کر تھک گئے  <m> شوق کا سورج مگر جلتا رہا  <e>
<s> زندگی اپنا سفر کرتی گئی  <m> روبرو آنکھوں کے اک چہرہ رہا  <e>
<s> منتشر تھے دھڑکنوں کے ساز بھی  <m> دل مسلسل رات بھر تنہا رہا  <e>
<s> زخم دے کر تھک گئی یہ زندگی  <m> خواب آنکھوں میں مگر ٹھہرا رہا  <e>
<s> اس کو مجھ سے رٹھا دیا کس نے  <m> میرے دل کو دکھا دیا کس نے  <e>
<s> دام کاکل دکھا دیا کس نے  <m> مرغ دل کو پھنسا دیا کس نے  <e>
<s> خم ابرو دکھا دیا کس نے  <m> کعبۂ دل گرا دیا کس نے  <e>
<s> اے فلک ہم تو بیٹھے ہنستے تھے  <m> اٹھتے اٹھتے رلا دیا کس نے  <e>
<s> آئنے میں دکھا کے تیری شکل  <m> تجھ کو حیراں بنا دیا کس نے  <e>
<s> اک قلم حرف دوستی بھولا  <m> ہائے اس کو پڑھا دیا کس نے  <e>
<s> میں گیا اس کے گھر تو کہنے لگا  <m> گھر ہمارا بتا دیا کس نے  <e>
<s> نہیں معلوم شوق قتل میں کچھ  <m> سر ہمارا اڑا دیا کس نے  <e>
<s> نہ سمائے کسی کی آنکھوں میں  <m> نظروں سے یوں گرا دیا کس نے  <e>
<s> مانگتے ہی گناہ گار ہوئے  <m> اس سے بوسہ لیا دیا کس نے  <e>
<s> تم وفا کا عوض جفا سمجھے  <m> اے بتو تم سے بس خدا سمجھے  <e>
<s> پان کھا کر جو آئے مقتل میں  <m> کیا شہیدوں کا خون بہا سمجھے  <e>
<s> سر قلم کرنے کا تھا خط میں جو حال  <m> اس کا مضمون ہم جدا سمجھے  <e>
<s> کب وہ تلووں سے آنکھیں ملنے دے  <m> جو کہ مژگاں کو خار پا سمجھے  <e>
<s> ہو گیا جب قلم ہمارا سر  <m> اپنی قسمت کا تب لکھا سمجھے  <e>
<s> دوڑے کیا ہو کے خوش سوئے مقتل  <m> اس کے ہم گھر کا راستہ سمجھے  <e>
<s> کسی صورت سے ہم کو آنے دے  <m> کاش دروازے کا گدا سمجھے  <e>
<s> یاد دنداں میں جو بہا آنسو  <m> اس کو ہم در بے بہا سمجھے  <e>
<s> چاندنی پر وہ پھر رکھے نہ قدم  <m> ہم فقیروں کا بوریا سمجھے  <e>
<s> تیری ابرو کو جو ہلال کہا  <m> ماہ نو سے بھی کچھ سوا سمجھے  <e>
<s> مروں تو وہ جواب نامہ لکھے  <m> خط نہ آنے کا مدعا سمجھے  <e>
<s> ہاتھ اٹھا کر لگا جو کوسنے وہ  <m> واہ رے ہم اسے دعا سمجھے  <e>
<s> جو ہے بیگانہ آشنا ہے وہ  <m> ہم جو کہتے ہیں کوئی کیا سمجھے  <e>
<s> ہم کو نظروں سے پیستی ہیں آپ  <m> چشم بد دور توتیا سمجھے  <e>
<s> جب سے اوس کوچے میں قدم رکھا  <m> کیمیا کو بھی خاک پا سمجھے  <e>
<s> تجھ کو او نوجواں کہا بے مثل  <m> آج معنی لا فتا سمجھے  <e>
<s> ہم نے جب دیکھی چاندنی چھٹکی  <m> تیری اتری ہوئی قبا سمجھے  <e>
<s> کاسۂ ماہ جب سے دیکھ لیا  <m> تب سے گردوں کو ہم گدا سمجھے  <e>
<s> کس قدر مجھ کو ناتوانی ہے  <m> بار سر سے بھی سرگرانی ہے  <e>
<s> چشم تر سے جو خوں فشانی ہے  <m> ناوک عشق کی نشانی ہے  <e>
<s> سارے قرآن سے اس پری رو کو  <m> یاد اک لفظ لن ترانی ہے  <e>
<s> جب ہوا رتبۂ فنا فی اللہ  <m> غم نہیں گر جہان فانی ہے  <e>
<s> ہے ہر اک شعر یار کی تصویر  <m> فکر اپنی خیال مانی ہے  <e>
<s> کیوں نہ ہوں عاشق لب جاناں  <m> چشمۂ آب زندگانی ہے  <e>
<s> اس کی رفتار کے لکھے ہیں جو وصف  <m> کیا مری طبع میں آتی ہے  <e>
<s> ناصحا عاشقی میں رکھ معذور  <m> کیا کروں عالم جوانی ہے  <e>
<s> کس سے دوں اس صنم کو میں تشبیہ  <m> کب خدائی میں اس کا ثانی ہے  <e>
<s> نہ مری زخم پر رکھو مرہم  <m> میرے قاتل کی یہ نشانی ہے  <e>
<s> سر کٹائیں گے شمع ساں خاموش  <m> گر یہی اپنی بے زبانی ہے  <e>
<s> ہم نہیں شمع ہوں جو اشک فشاں  <m> کار عشاق جاں فشانی ہے  <e>
<s> منہ نے گھر میں مرے رکھا اس کو  <m> یہ بھی تائید آسمانی ہے  <e>
<s> دل بھی اس سے اٹھا نہیں سکتے  <m> ناتوانی سی ناتوانی ہے  <e>
<s> بے خبر کیسے ہو رہے ہو تم  <m> جاگتے ہو کہ سو رہے ہو تم  <e>
<s> کس لئے میرے ناخدا بن کر  <m> میری کشتی ڈبو رہے ہو تم  <e>
<s> میری قسمت کو میٹ کر خود ہی  <m> میری قسمت پہ رو رہے ہو تم  <e>
<s> مجھ سے میرا ہی تذکرہ کر کے  <m> دل میں کانٹے چبھو رہے ہو تم  <e>
<s> خون کر کے مری تمنا کا  <m> داغ دامن کے دھو رہے ہو تم  <e>
<s> میری ہر بات کی نفی کر کے  <m> اپنی ہر بات کھو رہے ہو تم  <e>
<s> مجھ کو بدنام کر کے دنیا میں  <m> خود بھی بدنام ہو رہے ہو تم  <e>
<s> اے غم ہجر رات کتنی ہے  <m> اور تیری حیات کتنی ہے  <e>
<s> سانس پر ہے مدار ہستی کا  <m> کائنات حیات کتنی ہے  <e>
<s> اوس کے موتیوں سے یہ پوچھو  <m> آبروئے حیات کتنی ہے  <e>
<s> پوچھتا ہوں کسی سے اپنا پتا  <m> بے خبر میری ذات کتنی ہے  <e>
<s> کیوں حرم ہی کے ہو رہے واعظ  <m> وسعت کائنات کتنی ہے  <e>
<s> دیدۂ برہمن سے دیکھ اے شیخ  <m> عظمت سومنات کتنی ہے  <e>
<s> کاش مجھ سے بھی روشنی نکلے  <m> میرے دامن سے کچھ کمی نکلے  <e>
<s> عاشقی ہو یا بندگی کے پل  <m> اپنے لہجے سے شاعری نکلے  <e>
<s> یوں بھی ہوتا ہے درد کی حد میں  <m> زرد آنکھوں سے کچھ نمی نکلے  <e>
<s> بات کچھ تلخ ہو یا میٹھی سی  <m> اس زباں سے سہی سہی نکلے  <e>
<s> سامنے آپ ہوں یہی خواہش  <m> جسم سے جان جب کبھی نکلے  <e>
<s> صرف مسکان دل تلک اتری  <m> لفظ ان کے تو کاغذی نکلے  <e>
<s> رنگ صحبت بدلتے جاتے ہیں  <m> ساتھ کے یار چلتے جاتے ہیں  <e>
<s> جن کی کرتے ہو تم مسیحائی  <m> وہ مریض اب سنبھلتے جاتے ہیں  <e>
<s> دل میں ہونے لگا حضور کا گھر  <m> آپ سانچے میں ڈھلتے جاتے ہیں  <e>
<s> زلف الجھتے ہے ان کے بالوں سے  <m> سانپ کا سر کچلتے جاتے ہیں  <e>
<s> شائق قتل کوئے قاتل میں  <m> کودتے اور اچھلتے جاتے ہیں  <e>
<s> دیکھتے ہیں وہ اپنا جوبن آپ  <m> اب تو کچھ کچھ سنبھلتے جاتے ہیں  <e>
<s> ہم تو روتے ادھر سے آتے ہیں  <m> آپ ادھر سے مچلتے جاتے ہیں  <e>
<s> زلف اندھیر کرنے والی ہے  <m> تم نے ناگن بلا کی پالی ہے  <e>
<s> قلمیں رخسار یار پر دیکھو  <m> سرخ ہے پھول سبز ڈالی ہے  <e>
<s> غیر پر لطف ہے ستم ہم پر  <m> ان کی جو بات ہے نرالی ہے  <e>
<s> واہ کیا منہ سے پھول جھڑتے ہیں  <m> کتنی پیاری تمہاری گالی ہے  <e>
<s> مرغ دل بھی ہے ساتھ چڑیا کے  <m> جال انگیا کی ان کی جالی ہے  <e>
<s> شب فرقت کو دیکھ بخت سیاہ  <m> کوئی بھی رات اتنی کالی ہے  <e>
<s> کیوں قیامت کی چال چلتی ہو  <m> اس میں عاشق کی پائمالی ہے  <e>
<s> دہن یار کا پتا نہ لگا  <m> بات کہنے کو اک بنا لی ہے  <e>
<s> ناف معشوق صاف موتی کی  <m> ننھی منی سی اک پیالی ہے  <e>
<s> کیوں کر ان کو دوں مہر و مہ سے مثال  <m> جن کو دعویٰ بے مثالی ہے  <e>
<s> رنگ لائی گلوریاں کہہ کر  <m> لال ہونٹھوں پہ اور لالی ہے  <e>
<s> دل تصور میں محو رہتا ہے  <m> عاشق شاہد خیالی ہے  <e>
<s> کیوں ہنسائے نہ مجھ سے رند کو بنگ  <m> دخت رز کی بہن ہے سالی ہے  <e>
<s> دم غنیمت ہے اس مسیحا کا  <m> اب طبیبوں سے شہر خالی ہے  <e>
<s> خاک اڑائی ہے ان کے کوچہ کی  <m> ہم نے سر پر زمیں اٹھا لی ہے  <e>
<s> دل مرا لے کے عرش پر ہے دماغ  <m> اور ہی اب مزاج عالی ہے  <e>
<s> کیوں بتوں کی ہمیں محبت دی  <m> کیا مصیبت خدا نے ڈالی ہے  <e>
<s> واں کبھی غیر سے کبھی ہم ہیں  <m> روز موقوفی اور بحالی ہے  <e>
<s> دے کے اک بوسۂ لب جاں بخش  <m> تن بے جاں میں جان ڈالی ہے  <e>
<s> کیا بلا گوری گوری رنگت پر  <m> زلف کالی ہے آنکھ کالی ہے  <e>
<s> حال میں شاعری کا ہے یہ ڈھنگ  <m> اپنا جو شعر ہے وہ حالی ہے  <e>
<s> دیکھو مجھ پر بہت ستم نہ کرو  <m> پاس اے جان کوتوالی ہے  <e>
<s> ہم سے انکار وصل کا ہے عبث  <m> ہوگی جو بات ہونے والی ہے  <e>
<s> ان کے کوچہ میں خاک ہو جائیں  <m> ہم نے اک راہ یہ نکالی ہے  <e>
<s> یار پہلو میں ہے نہ جام شراب  <m> یہ بھی خالی ہے وہ بھی خالی ہے  <e>
<s> ہے ستم یہ انیلے پن کا بناؤ  <m> کان میں ایک ایک بالی ہے  <e>
<s> آفتاب اب نہیں نکلنے کا  <m> دور آیا شراب ڈھلنے کا  <e>
<s> سانپ کہتے ہیں زلف کو شاعر  <m> کام کرتے ہیں منہ کچلنے کا  <e>
<s> لاکھ ہم چکنی چپڑی بات کریں  <m> ان کا دل اب نہیں پھسلنے کا  <e>
<s> صفت لب میں شعر کہتے ہیں  <m> اب ارادہ ہے لعل اگلنے کا  <e>
<s> کوٹتے ہیں جو اپنا ہم سینہ  <m> ہے عوض چھاتیاں مسلنے کا  <e>
<s> کیوں نہ ہر طرز میں ہو بات نئی  <m> پاں ہے قابو زباں بدلنے کا  <e>
<s> ایک بوسے کی بھی جمائے اب  <m> قصد ہے ان کو مسی ملنے کا  <e>
<s> نخل ماتم کے سائے میں نہ ٹھہر  <m> ہے مسافر جو قصد چلنے کا  <e>
<s> چشم پوشی سے طفل اشک اپنا  <m> ڈھنگ سیکھا ہے اب مچلنے کا  <e>
<s> حفظ تیر نگہ ہے عین خطا  <m> نہیں پیغام موت ٹلنے کا  <e>
<s> ہم بھی کھیلا کریں گے جان پر اب  <m> شغل اچھا ہے دل بہلنے کا  <e>
<s> کوئی لے کر خبر نہیں آتا  <m> جو گیا نامہ بر نہیں آتا  <e>
<s> چاند کس جا نظر نہیں آتا  <m> یار کیوں میرے گھر نہیں آتا  <e>
<s> دم محبت کا بھر نہیں آتا  <m> راز افشا تو کر نہیں آتا  <e>
<s> عشق کیا جانے زاہد بے مغز  <m> ڈھنگ یہ عمر بھر نہیں آتا  <e>
<s> پنڈتو پترے میں دیکھو تو  <m> کیوں مرا نامہ بر نہیں آتا  <e>
<s> لالہ ہر سال رنگ لاتا ہے  <m> رنگ داغ جگر نہیں آتا  <e>
<s> وہ تو کہتے ہیں صبر کر چندے  <m> اور یہاں صبر کر نہیں آتا  <e>
<s> کبھی پوچھو لپٹ کے سینہ سے  <m> اب تو منہ کو جگر نہیں آتا  <e>
<s> شیشۂ دل میں او پری پیکر  <m> ہے پری تو اتر نہیں آتا  <e>
<s> ہم بھی باتیں بنایا کرتے ہیں  <m> شعر کہنا مگر نہیں آتا  <e>
<s> غنچہ گل ہو کے ان سے کہتا ہے  <m> کس کا منہ کو جگر نہیں آتا  <e>
<s> رنگ لایا نہیں ابھی رونا  <m> ابھی لخت جگر نہیں آتا  <e>
<s> ناصحا کیوں نہ ہو خیال ان کا  <m> خواب تو رات بھر نہیں آتا  <e>
<s> عمر بھر اک تمہیں کو پیار کیا  <m> دل کہیں اس قدر نہیں آتا  <e>
<s> میرے مرنے کی کیا نہیں ہے خبر  <m> کیوں تو اے بے خبر نہیں آتا  <e>
<s> کیوں بگڑیے بنے بنے نہ بنے  <m> خیر بندہ کو شر نہیں آتا  <e>
<s> ذبح مجھ کو انیلے پن نے کیا  <m> قتل قاتل کو کر نہیں آتا  <e>
<s> کوچۂ یار ہے کہ جنت ہے  <m> جو گیا پھر کے گھر نہیں آتا  <e>
<s> یار کوٹھے پہ اپنے چڑھتا ہے  <m> مہ فلک سے اتر نہیں آتا  <e>
<s> جی نہ چاہے جسے میں کیا چاہوں  <m> مجھ کو بے موت مر نہیں آتا  <e>
<s> سر جھکاتا نہیں کبھی شیشہ  <m> ہم سے کرتا ہے سرکشی شیشہ  <e>
<s> کرہ نار ہے مرا سینہ  <m> شیشۂ دل ہے آتشی شیشہ  <e>
<s> دل میں رکھا تھا اس کو دل بھی گیا  <m> اڑ گئی لے کے اک پری شیشہ  <e>
<s> دختر رز پہ زور عالم ہے  <m> اس پری سے ہوا پری شیشہ  <e>
<s> خون روتا ہے قہقہے کے ساتھ  <m> خوب ہنستا ہے یہ ہنسی شیشہ  <e>
<s> زخم دل کا جو پھٹ گیا انگور  <m> ہوئے گا مے کا مستجی شیشہ  <e>
<s> عشق جان جہاں نصیب ہوا  <m> اک زمانہ مرا رقیب ہوا  <e>
<s> مر گئے ہم مسیح کے دم میں  <m> یہ بھی اک واقعہ عجیب ہوا  <e>
<s> ان سے کہہ دو کہ آپ پر عاشق  <m> بیکس و بے وطن غریب ہوا  <e>
<s> نہ سنے نالے کیا کسی گل نے  <m> تجھ کو کیا رنج عندلیب ہوا  <e>
<s> پاس آداب حسن یار رہا  <m> عشق میرے لیے ادیب ہوا  <e>
<s> جب نکیرین نے سوال کیے  <m> یا علی کہہ کے میں مجیب ہوا  <e>
<s> میرا سر ہوگا اور ان کے پاؤں  <m> یاور اپنا اگر نصیب ہوا  <e>
<s> دیدۂ کم صفات اندر سے  <m> تو نے دیکھی ہے رات اندر سے  <e>
<s> خواہش نعرۂ ظفر یابی  <m> مجھ کو ہونی ہے مات اندر سے  <e>
<s> خیر مقدم نہ کر عروس چشم  <m> لٹ چکی ہے برات اندر سے  <e>
<s> اے فریب برون موسم زرد  <m> سبز تھے سارے پات اندر سے  <e>
<s> اپنے ٹھنڈے بدن کو چھوتا ہوں  <m> جوں ہی جلتے ہیں ہات اندر سے  <e>
<s> حسرت داد جستجو نہ رہی  <m> ایسی بگڑی ہے بات اندر سے  <e>
<s> ہائے وہ گھر کہ جس میں پیش آئے  <m> دستکی حادثات اندر سے  <e>
<s> شرر افشانئ بیاض غزل  <m> کیا ہوئے کاغذات اندر سے  <e>
<s> سرمئی خوشبوؤں کے نشہ ہے  <m> رقص فرما ہے رات اندر سے  <e>
<s> کوئی لطف عجب کہ ہے مسدود  <m> جہت صد جہات اندر سے  <e>
<s> رات کاٹی ہے جاگ کر بابا  <m> دن گزارا ہے دار پر بابا  <e>
<s> ہاتھ آیا نہ روشنی کا سراب  <m> دور تھا چاند کا نگر بابا  <e>
<s> اپنے مرکز سے دور ہو کر ہم  <m> ہو گئے اور در بدر بابا  <e>
<s> چوٹ کھا کر سنبھل نہ پائے ہم  <m> پھول پھینکا تھا تاک کر بابا  <e>
<s> ہم فقیروں میں مل کے بیٹھ کبھی  <m> تخت طاؤس سے اتر بابا  <e>
<s> راستوں کے عذاب سے ڈر کر  <m> یوں نہ ہر ہر قدم پہ مر بابا  <e>
<s> تھی دھنک دور آسمانوں میں  <m> اور ہم تھے شکستہ پر بابا  <e>
<s> فیض پہنچے ہیں جو بہاروں سے  <m> پوچھتے کیا ہو دل نگاروں سے  <e>
<s> آشیاں تو جلا مگر ہم کو  <m> کھیلنا آ گیا شراروں سے  <e>
<s> کیا ہوا یہ کہ خوں میں ڈوبی ہوئی  <m> لپٹیں آتی ہیں لالہ زاروں سے  <e>
<s> ان میں ہوتے ہیں قافلے پنہاں  <m> دل شکستہ نہ ہو غباروں سے  <e>
<s> ہے یہاں کوئی حوصلے والا  <m> کچھ پیام آئے ہیں ستاروں سے  <e>
<s> ہم سے مہر و وفا کی بات کرو  <m> ہوش کی بات ہوشیاروں سے  <e>
<s> کوئے جاناں ہو دیر ہو کہ حرم  <m> کب مفر ہے یہاں سہاروں سے  <e>
<s> جو مرے دل میں آہ ہو کے رہی  <m> وہ نظر بے پناہ ہو کے رہی  <e>
<s> میں ہوں اور تہمت زبونیٔ دل  <m> بے گناہی گناہ ہو کے رہی  <e>
<s> خلش دل پہ کچھ بھروسا تھا  <m> وہ بھی تیری نگاہ ہو کے رہی  <e>
<s> دل کی عشرت پسندیاں توبہ  <m> ہر تمنا گناہ ہو کے رہی  <e>
<s> دشمنوں نے جو دشمنی کی ہے  <m> دوستوں نے بھی کیا کمی کی ہے  <e>
<s> خامشی پر ہیں لوگ زیر عتاب  <m> اور ہم نے تو بات بھی کی ہے  <e>
<s> مطمئن ہے ضمیر تو اپنا  <m> بات ساری ضمیر ہی کی ہے  <e>
<s> اپنی تو داستاں ہے بس اتنی  <m> غم اٹھائے ہیں شاعری کی ہے  <e>
<s> اب نظر میں نہیں ہے ایک ہی پھول  <m> فکر ہم کو کلی کلی کی ہے  <e>
<s> پا سکیں گے نہ عمر بھر جس کو  <m> جستجو آج بھی اسی کی ہے  <e>
<s> شعر سے شاعری سے ڈرتے ہیں  <m> کم نظر روشنی سے ڈرتے ہیں  <e>
<s> لوگ ڈرتے ہیں دشمنی سے تری  <m> ہم تری دوستی سے ڈرتے ہیں  <e>
<s> دہر میں آہ بے کساں کے سوا  <m> اور ہم کب کسی سے ڈرتے ہیں  <e>
<s> ہم کو غیروں سے ڈر نہیں لگتا  <m> اپنے احباب ہی سے ڈرتے ہیں  <e>
<s> داور حشر بخش دے شاید  <m> ہاں مگر مولوی سے ڈرتے ہیں  <e>
<s> روٹھتا ہے تو روٹھ جائے جہاں  <m> ان کی ہم بے رخی سے ڈرتے ہیں  <e>
<s> خوب آزادئ صحافت ہے  <m> نظم لکھنے پہ بھی قیامت ہے  <e>
<s> دعویٰ جمہوریت کا ہے ہر آن  <m> یہ حکومت بھی کیا حکومت ہے  <e>
<s> دھاندلی دھونس کی ہے پیداوار  <m> سب کو معلوم یہ حقیقت ہے  <e>
<s> خوف کے ذہن و دل پہ سائے ہیں  <m> کس کی عزت یہاں سلامت ہے  <e>
<s> وہی حالات ہیں فقیروں کے  <m> دن پھرے ہیں فقط وزیروں کے  <e>
<s> اپنا حلقہ ہے حلقۂ زنجیر  <m> اور حلقے ہیں سب امیروں کے  <e>
<s> ہر بلاول ہے دیس کا مقروض  <m> پاؤں ننگے ہیں بے نظیروں کے  <e>
<s> وہی اہل وفا کی صورت حال  <m> وارے نیارے ہیں بے ضمیروں کے  <e>
<s> سازشیں ہیں وہی خلاف عوام  <m> مشورے ہیں وہی مشیروں کے  <e>
<s> بیڑیاں سامراج کی ہیں وہی  <m> وہی دن رات ہیں اسیروں کے  <e>
<s> کم پرانا بہت نیا تھا فراق  <m> اک عجب رمز آشنا تھا فراق  <e>
<s> دور وہ کب ہوا نگاہوں سے  <m> دھڑکنوں میں بسا ہوا ہے فراق  <e>
<s> شام غم کے سلگتے صحرا میں  <m> اک امنڈتی ہوئی گھٹا تھا فراق  <e>
<s> امن تھا پیار تھا محبت تھا  <m> رنگ تھا نور تھا نوا تھا فراق  <e>
<s> فاصلے نفرتوں کے مٹ جائیں  <m> پیار ہی پیار سوچتا تھا فراق  <e>
<s> ہم سے رنج و الم کے ماروں کو  <m> کس محبت سے دیکھتا تھا فراق  <e>
<s> عشق انسانیت سے تھا اس کو  <m> ہر تعصب سے ماورا تھا فراق  <e>
<s> ہم نے دل سے تجھے سدا مانا  <m> تو بڑا تھا تجھے بڑا مانا  <e>
<s> تو کہ دیوانۂ صداقت تھا  <m> تو نے بندے کو کب خدا مانا  <e>
<s> تجھ کو پروا نہ تھی زمانے کی  <m> تو نے دل ہی کا ہر کہا مانا  <e>
<s> تجھ کو خود پہ تھا اعتماد اتنا  <m> خود ہی کو تو نہ رہنما مانا  <e>
<s> کی نہ شب کی کبھی پذیرائی  <m> صبح کو لائق ثنا مانا  <e>
<s> ہنس دیا سطح ذہن عالم پر  <m> جب کسی بات کا برا مانا  <e>
<s> شعر ہوتا ہے اب مہینوں میں  <m> زندگی ڈھل گئی مشینوں میں  <e>
<s> پیار کی روشنی نہیں ملتی  <m> ان مکانوں میں ان مکینوں میں  <e>
<s> دیکھ کر دوستی کا ہاتھ بڑھاؤ  <m> سانپ ہوتے ہیں آستینوں میں  <e>
<s> قہر کی آنکھ سے نہ دیکھ ان کو  <m> دل دھڑکتے ہیں آبگینوں میں  <e>
<s> آسمانوں کی خیر ہو یا رب  <m> اک نیا عزم ہے زمینوں میں  <e>
<s> پھر کبھی لوٹ کر نہ آئیں گے  <m> ہم ترا شہر چھوڑ جائیں گے  <e>
<s> دور افتادہ بستیوں میں کہیں  <m> تیری یادوں سے لو لگائیں گے  <e>
<s> شمع ماہ و نجوم گل کر کے  <m> آنسوؤں کے دیئے جلائیں گے  <e>
<s> آخری بار اک غزل سن لو  <m> آخری بار ہم سنائیں گے  <e>
<s> ماورائے جہاں سے آئے ہیں  <m> آج ہم خمستاں سے آئے ہیں  <e>
<s> اس قدر بے رخی سے بات نہ کر  <m> دیکھ تو ہم کہاں سے آئے ہیں  <e>
<s> ہم سے پوچھو چمن پہ کیا گزری  <m> ہم گزر کر خزاں سے آئے ہیں  <e>
<s> راستے کھو گئے ضیاؤں میں  <m> یہ ستارے کہاں سے آئے ہیں  <e>
<s> شہر ویراں اداس ہیں گلیاں  <m> رہ گزاروں سے اٹھ رہا ہے دھواں  <e>
<s> آتش غم میں جل رہے ہیں دیار  <m> گرد آلود ہے رخ دوراں  <e>
<s> بستیوں پر غموں کی یورش ہے  <m> قریہ قریہ ہے وقف آہ و فغاں  <e>
<s> صبح بے نور شام بے مایہ  <m> لٹ گئی دولت نگاہ کہاں  <e>
<s> پھر رہے ہیں طیور آوارہ  <m> برق ہر شاخ پر ہے شعلہ فشاں  <e>
<s> میری تنہائیوں پہ صورت شمع  <m> رو رہا ہے الم نصیب سماں  <e>
<s> میرے شانوں سے تیری زلفوں تک  <m> فاصلہ عمر کا ہے میری جاں  <e>
<s> اس سے کیا چھپ سکے بنائی بات  <m> تاڑ جائے جو دل کی آئی بات  <e>
<s> کہئے گزری ہے ایک ساں کس کی  <m> کبھی بگڑی کبھی بن آئی بات  <e>
<s> رہے دل میں تو ہے وہ بات اپنی  <m> منہ سے نکلی ہوئی پرائی بات  <e>
<s> میں سمجھتا ہوں یہ نئی چالیں  <m> کبھی چھپتی نہیں سکھائی بات  <e>
<s> کہہ دیا اپنے دل کو خود بے رحم  <m> چھین لی میرے منہ کی آئی بات  <e>
<s> رکھ لیا عاشقوں نے نام وفا  <m> گئی جاں پر نہ جانے پائی بات  <e>
<s> رنگ بگڑا ہے ان کی صحبت کا  <m> اب نہیں ہے وہ ابتدائی بات  <e>
<s> مجھ سے بے وجہ ہوتے ہو بد ظن  <m> کر کے باور سنی سنائی بات  <e>
<s> کیا ہو ان کا مزاج داں کوئی  <m> روٹھنا کھیل ہے لڑائی بات  <e>
<s> غیر کا ذکر گر نہ تھا صاحب  <m> میرے آتے ہی کیوں اڑائی بات  <e>
<s> اس سے پہچان ہو گئی ہوگی  <m> راہ آسان ہو گئی ہوگی  <e>
<s> جینے مرنے کا ایک ہی سامان  <m> اس کی مسکان ہو گئی ہوگی  <e>
<s> معاملہ دل کا جب کھلا ہوگا  <m> عقل حیران ہو گئی ہوگی  <e>
<s> لوگ پھرتے ہیں مارے مارے کیوں  <m> بند دوکان ہو گئی ہوگی  <e>
<s> جس نے بتلایا بے لباس اسے  <m> آفت جان ہو گئی ہوگی  <e>
<s> چالیے پھر راہ دیکھ لیتے ہیں  <m> راہ سنسان ہو گئی ہوگی  <e>
<s> پہلے چاہت کو تیز کر لے گا  <m> پھر وہ مجھ سے گریز کر لے گا  <e>
<s> مسکرائے گا بات کرتے ہوئے  <m> بات یوں معنی خیز کر لے گا  <e>
<s> دو قدم ساتھ وہ چلے گا پھر  <m> اپنی رفتار تیز کر لے گا  <e>
<s> اس کو بیٹی کی شادی کرنی ہے  <m> قرض لے کر جہیز کر لے گا  <e>
<s> جب بھی آلودگی کو دیکھے گا  <m> خود کو وہ عطر بیز کر لے گا  <e>
<s> آئے گا مجھ سے دوستی کرنے  <m> جب وہ ناخن کو تیز کر لے گا  <e>
<s> خلق میں تیرا ہم جمال کہاں  <m> ڈھونڈیئے صورت مثال کہاں  <e>
<s> لائیے کس سے ہمت خود کام  <m> کیجئے جرأت سوال کہاں  <e>
<s> شوق دیدار یک نگاہ درست  <m> تاب نظارۂ جمال کہاں  <e>
<s> کون پہنچا تری حقیقت کو  <m> اس قدر وسعت خیال کہاں  <e>
<s> ہر ادا تیری ایک عالم ہے  <m> تو کہاں عالم مثال کہاں  <e>
<s> میرا ذوق جنوں اگر بے اصل  <m> جذب ہوتا ترا جلال کہاں  <e>
<s> طے کیا اس طرح سفر تنہا  <m> ایک ہم ایک رہ گزر تنہا  <e>
<s> کون ہوتا رفیق تیرہ شبی  <m> دل جلایا ہے تا سحر تنہا  <e>
<s> خیریت پوچھنے کو آئی ہے  <m> زندگی مجھ کو دیکھ کر تنہا  <e>
<s> آفت جاں ہے وضع ہم سفری  <m> وقت کی راہ سے گزر تنہا  <e>
<s> دھڑکنوں کا بھی ہے عجب انداز  <m> دل کی وادی ہے کس قدر تنہا  <e>
<s> نہ ملا درد آشنا کوئی  <m> کٹ گیا درد کا سفر تنہا  <e>
<s> دشت میں اپنی ہی تجلی کے  <m> جھلملایا کیا قمر تنہا  <e>
<s> ساعتیں دیتی ہی رہیں آواز  <m> زندگی چل پڑی کدھر تنہا  <e>
<s> قلب کو برف آشنا نہ کرو  <m> گل کسی طور یہ دیا نہ کرو  <e>
<s> زندگی بھی ہے ایک مرگ دوام  <m> تم جو جینے کا حق ادا نہ کرو  <e>
<s> جس میں پھولوں پہ پاؤں دھرنا پڑے  <m> اختیار ایسا راستہ نہ کرو  <e>
<s> زہر پی جاؤ بانکپن کے ساتھ  <m> زہر چکھنے کا تجربہ نہ کرو  <e>
<s> گر سکھائے جو جنگ بازی کے  <m> ایسی دانش کو رہنما نہ کرو  <e>
<s> ظلم تو ظالموں کا شیوہ ہے  <m> قہر ہے تم جو تجزیہ نہ کرو  <e>
<s> روح کاغذ کلام خوشبو ہے  <m> کیا نمایاں پیام خوشبو ہے  <e>
<s> ہے تمہارے خمیر کی خوشبو  <m> تم جو کہتے ہو عام خوشبو ہے  <e>
<s> ہم سے تحفے میں پھول کیوں کر لے  <m> اس کا تو اپنا نام خوشبو ہے  <e>
<s> پھول موسم کی نظر ہو گئے سب  <m> جس نے پایا دوام خوشبو ہے  <e>
<s> کوئی میرے قریب آیا ہے  <m> کیوں نہ بھیجوں سلام خوشبو ہے  <e>
<s> نسبتیں آپ کے پسینے سے  <m> کتنی عالی مقام خوشبو ہے  <e>
<s> بات آغاز پھول سے ہوگی  <m> بات کا اختتام خوشبو ہے  <e>
<s> ہجر اچھا وصال اچھا ہے  <m> ترک الفت خیال اچھا ہے  <e>
<s> ابتدا ہے نہ انتہا اچھی  <m> عشق میں اعتدال اچھا ہے  <e>
<s> کوئی صورت ہی بن رہی ہوگی  <m> چہرۂ خد و خال اچھا ہے  <e>
<s> زندگانی اسیر کرنے کو  <m> گیسوؤں کا یہ جال اچھا ہے  <e>
<s> کیا زمانہ ہے یہ زمانہ بھی  <m> اچھا بھی خال خال اچھا ہے  <e>
<s> عشق آزار کر دیا جائے  <m> غم کو بیدار کر دیا جائے  <e>
<s> کر لو آباد ہجر یاراں کو  <m> گھر کا مختار کر دیا جائے  <e>
<s> ٹھوکریں کچھ بھلے ادھر کی لگیں  <m> ہم کو اس پار کر دیا جائے  <e>
<s> کوئی مٹی کے دام دینے لگے  <m> صاف انکار کر دیا جائے  <e>
<s> آؤ نکلیں جنوں کے سائے میں  <m> گھر کو مسمار کر دیا جائے  <e>
<s> ایسے کچھ رہنما میسر ہوں  <m> نیک کردار کر دیا جائے  <e>
<s> ظلم سے درگزر نہیں آتا  <m> ہاں مجھے یہ ہنر نہیں آتا  <e>
<s> جب تلک میرے سر نہیں آتا  <m> ان کا الزام بر نہیں آتا  <e>
<s> تب فلک پر قمر نہیں آتا  <m> یار جب بام پر نہیں آتا  <e>
<s> فرق زیر و زبر نہیں آتا  <m> مجھ کو کچھ بھی نظر نہیں آتا  <e>
<s> ہجرتوں کی اندھیری راہوں میں  <m> چلتا جاتا ہوں گھر نہیں آتا  <e>
<s> چشم نرگس اداس رہتی ہے  <m> اب کوئی دیدہ ور نہیں آتا  <e>
<s> بات میں صاف صاف کرتا ہوں  <m> مجھ کو یہ گر مگر نہیں آتا  <e>
<s> زندگی اتنی دیر مہلت دے  <m> جب تلک نامہ بر نہیں آتا  <e>
<s> جانے کب سے ہوں منتظر اس کا  <m> پر مرا منتظر نہیں آتا  <e>
<s> عشق دیتا ہے خود خبر اپنی  <m> لے کے قاصد خبر نہیں آتا  <e>
<s> عمر بھی لوٹ کر نہیں آتی  <m> وقت بھی لوٹ کر نہیں آتا  <e>
<s> پھر نہ مل پاؤں گا زمانے سے  <m> یاد خود کو اگر نہیں آتا  <e>
<s> روشنی سے بنے جو ہوتے ہیں  <m> ان کا سایہ نظر نہیں آتا  <e>
<s> بیکسی میں جو یاد گھر آیا  <m> آنکھ کے ساتھ دل بھی بھر آیا  <e>
<s> میری منزل نہ تیرا گھر آیا  <m> میرے حصے میں بس سفر آیا  <e>
<s> اک پری وش خیال پر آیا  <m> ایک سایہ سا مجھ میں در آیا  <e>
<s> میں نے بیعت سے کر دیا انکار  <m> اب کے نیزے پہ میرا سر آیا  <e>
<s> زندگی جب زوال پر آئی  <m> فن مرا تب عروج پر آیا  <e>
<s> خون دل سے ادھر غزل لکھی  <m> نقش تیرا ادھر ابھر آیا  <e>
<s> شیش محلوں کے بھی مقدر میں  <m> آخرش دیکھیے کھنڈر آیا  <e>
<s> خود کلامی مسیح جان بنی  <m> کوئی مونس نہ چارہ گر آیا  <e>
<s> ایک بس دل ہی تھا مرا اپنا  <m> جو ترے راستے میں دھر آیا  <e>
<s> کب ملا مجھ کو سنگ میل ترا  <m> میں ہر اک راہ سے گزر آیا  <e>
<s> روئے زیبا نظر نہیں آتا  <m> اپنا جینا نظر نہیں آتا  <e>
<s> لاف الفت بہت زمانے میں  <m> مرنے والا نظر نہیں آتا  <e>
<s> درد دل کی دوا ہے جس کی نظر  <m> وہ مسیحا نظر نہیں آتا  <e>
<s> گل و گلشن سے کیا تسلی ہو  <m> گل رعنا نظر نہیں آتا  <e>
<s> پھول بوٹے بہت ہیں گلشن میں  <m> سرو بالا نظر نہیں آتا  <e>
<s> طبع مواج کے مقابل ہو  <m> ایسا دریا نظر نہیں آتا  <e>
<s> جس پہ مٹ جانے کی تمنا ہے  <m> وہ سراپا نظر نہیں آتا  <e>
<s> چھان ڈالا جہان اس کے لئے  <m> نہیں آتا نظر نہیں آتا  <e>
<s> جس میں وحشت کے حوصلے نکلیں  <m> ایسا صحرا نظر نہیں آتا  <e>
<s> تھک گئی تارے گنتے گنتے نگاہ  <m> ماہ سیما نظر نہیں آتا  <e>
<s> جس میں صورت نما ہو نقش مراد  <m> ایسا نقشہ نظر نہیں آتا  <e>
<s> بے وفا گو ملے نہ تو مجھ کو  <m> بس ہے تیری یہ آرزو مجھ کو  <e>
<s> گردش چرخ سے نہیں پردا  <m> سر پہ چہیے وہ خاک کو مجھ کو  <e>
<s> زاہدا ہے مری نماز نیاز  <m> خون دل رونا ہے وضو مجھ کو  <e>
<s> ناصحا جا کہ ذکر عشق سوا  <m> خوش نہیں آتی گفتگو مجھ کو  <e>
<s> بن رہا ہوں میں عشق کا مظلوم  <m> نہ ستا اے رقیب تو مجھ کو  <e>
<s> تجھ سے چاہوں ہوں ناز برداری  <m> ہو گئی کچھ تری سی خو مجھ کو  <e>
<s> صحبت غیر سے ہوا مکروہ  <m> بیٹھنا تیرے روبرو مجھ کو  <e>
<s> تجھ سے محروم یوں رہوں صد حیف  <m> کیا کیا دل میں تھیں آرزو مجھ کو  <e>
<s> حسن کو اس کے خط کا داغ لگا  <m> پر ہمیں تو بہار و باغ لگا  <e>
<s> گھر سے جوں ماہ بے حجاب نکل  <m> اب تو اے شمع رو چراغ لگا  <e>
<s> بادشاہوں کی بزم عشرت سے  <m> اپنا مت گوشۂ فراغ لگا  <e>
<s> آتشیں اشک ایک دم جو تھما  <m> خانۂ دیدہ بے چراغ لگا  <e>
<s> لے خبر اب تو ساقیٔ سر دست  <m> خشک ہونے مرا دماغ لگا  <e>
<s> کس کو یہ خون دل ملی دولت  <m> اس کے ہونٹوں سے جا ایاغ لگا  <e>
<s> آپ نے قدر کچھ نہ کی دل کی  <m> اڑ گئی مفت میں ہنسی دل کی  <e>
<s> خو ہے از بس کہ عاشقی دل کی  <m> غم سے وابستہ ہے خوشی دل کی  <e>
<s> یاد ہر حال میں رہے وہ مجھے  <m> الغرض بات رہ گئی دل کی  <e>
<s> مل چکی ہم کو ان سے داد وفا  <m> جو نہیں جانتے لگی دل کی  <e>
<s> چین سے محو خواب ناز میں وہ  <m> بیکلی ہم نے دیکھ لی دل کی  <e>
<s> ہمہ تن صرف ہوشیارئ عشق  <m> کچھ عجب شے ہے بے خودی دل کی  <e>
<s> ان سے کچھ تو ملا وہ غم ہی سہی  <m> آبرو کچھ تو رہ گئی دل کی  <e>
<s> مر مٹے ہم نہ ہو سکی پوری  <m> آرزو تم سے ایک بھی دل کی  <e>
<s> قسمت شوق آزما نہ سکے  <m> ان سے ہم آنکھ بھی ملا نہ سکے  <e>
<s> ہم سے یاں رنج ہجر اٹھ نہ سکا  <m> واں وہ مجبور تھے وہ آ نہ سکے  <e>
<s> ڈر یہ تھا رو نہ دیں کہیں وہ انہیں  <m> ہم ہنسی میں بھی گدگدا نہ سکے  <e>
<s> ہم سے دل آپ نے اٹھا تو لیا  <m> پر کہیں اور بھی لگا نہ سکے  <e>
<s> اب کہاں تم کہاں وہ ربط وفا  <m> یاد بھی جس کی ہم دلا نہ سکے  <e>
<s> دل میں کیا کیا تھے عرض حال کے شوق  <m> اس نے پوچھا تو کچھ بتا نہ سکے  <e>
<s> درد دل کی انہیں خبر نہ ہوئی  <m> کوئی تدبیر کارگر نہ ہوئی  <e>
<s> کوششیں ہم نے کیں ہزار مگر  <m> عشق میں ایک معتبر نہ ہوئی  <e>
<s> کر چکے ہم کو بے گناہ شہید  <m> آپ کی آنکھ پھر بھی تر نہ ہوئی  <e>
<s> نارسا آہ عاشقاں وہ کہاں  <m> دور ان سے جو بے اثر نہ ہوئی  <e>
<s> آئی بجھنے کو اپنی شمع حیات  <m> شب غم کی مگر سحر نہ ہوئی  <e>
<s> شب تھے ہم گرم نالہ ہائے فراق  <m> صبح اک آہ سرد سر نہ ہوئی  <e>
<s> نہ سہی گر انہیں خیال نہیں  <m> کہ ہمارا بھی اب وہ حال نہیں  <e>
<s> یاد انہیں وعدۂ وصال نہیں  <m> کب کیا تھا یہی خیال نہیں  <e>
<s> ایسے بگڑے وہ سن کے شوق کی بات  <m> آج تک ہم سے بول چال نہیں  <e>
<s> مجھ کو اب غم یہ ہے کہ بعد مرے  <m> خاطر یار بے ملال نہیں  <e>
<s> عفو حق کا ہے میکشوں پہ نزول  <m> ریزش ابر برشگال نہیں  <e>
<s> ہم پہ کیوں عرض حال دل پہ عتاب  <m> ایلچی کو کہیں زوال نہیں  <e>
<s> سن کے مجھ سے وہ خواہش پابوس  <m> ہنس کے کہنے لگے مجال نہیں  <e>
<s> دل کو ہے یاد شوق کا وہ ہنر  <m> جس سے بڑھ کر کوئی کمال نہیں  <e>
<s> لطف کی ان سے التجا نہ کریں  <m> ہم نے ایسا کبھی کیا نہ کریں  <e>
<s> مل رہے گا جو ان سے ملنا ہے  <m> لب کو شرمندۂ دعا نہ کریں  <e>
<s> صبر مشکل ہے آرزو بے کار  <m> کیا کریں عاشقی میں کیا نہ کریں  <e>
<s> مسلک عشق میں ہے فکر حرام  <m> دل کو تدبیرآشنا نہ کریں  <e>
<s> بھول ہی جائیں ہم کو یہ تو نہ ہو  <m> لوگ میرے لیے دعا نہ کریں  <e>
<s> مرضئ یار کے خلاف نہ ہو  <m> کون کہتا ہے وہ جفا نہ کریں  <e>
<s> روگ دل کو لگا گئیں آنکھیں  <m> اک تماشا دکھا گئیں آنکھیں  <e>
<s> مل کے ان کی نگاہ جادو سے  <m> دل کو حیراں بنا گئیں آنکھیں  <e>
<s> مجھ کو دکھلا کے راہ کوچۂ یار  <m> کس غضب میں پھنسا گئیں آنکھیں  <e>
<s> اس نے دیکھا تھا کس نظر سے مجھے  <m> دل میں گویا سما گئیں آنکھیں  <e>
<s> محفل یار میں بہ ذوق نگاہ  <m> لطف کیا کیا اٹھا گئیں آنکھیں  <e>
<s> یوں تو عاشق ترا زمانہ ہوا  <m> مجھ سا جاں باز دوسرا نہ ہوا  <e>
<s> خودبخود بوئے یار پھیل گئی  <m> کوئی منت کش صبا نہ ہوا  <e>
<s> میں گرفتار الفت صیاد  <m> دام سے چھٹ کے بھی رہا نہ ہوا  <e>
<s> خبر اس بے خبر کی لا دیتی  <m> تجھ سے اتنا بھی اے صبا نہ ہوا  <e>
<s> ان سے عرض کرم تو کیا کرتے  <m> ہم سے خود شکوۂ جفا نہ ہوا  <e>
<s> ان کو رسوا مجھے خراب نہ کر  <m> اے دل اتنا بھی اضطراب نہ کر  <e>
<s> آمد یار کی امید نہ چھوڑ  <m> دیکھ اے آنکھ میل خواب نہ کر  <e>
<s> مل ہی رہتی ہے مے پرست کو مے  <m> فکر نایابئ شراب نہ کر  <e>
<s> ناصحا ہم کریں گے شرح جنوں  <m> دل دیوانہ سے خطاب نہ کر  <e>
<s> شوق یاروں کا بے شمار نہیں  <m> ستم اے دوست بے حساب نہ کر  <e>
<s> دل کو مست خیال یار بنا  <m> لب کو آلودۂ شراب نہ کر  <e>
<s> دیدنی ہیں دل خراب کے رنگ  <m> آہ اس چشم پرحجاب کے رنگ  <e>
<s> فصل گل میں پڑیں تو خوب کھلیں  <m> خرقۂ زہد پر شراب کے رنگ  <e>
<s> شوق مے دل میں لب پہ ہجو شراب  <m> ہم پہ روشن ہیں سب جناب کے رنگ  <e>
<s> نہیں توبہ کی خیر ہیں جو یہی  <m> جوش ہنگامۂ سحاب کے رنگ  <e>
<s> کل کے مقبول آج ہیں مردود  <m> آہ اس دور انقلاب کے رنگ  <e>
<s> قابل دید ہیں وصال کی شب  <m> آرزو ہائے کامیاب کے رنگ  <e>
<s> چہرۂ عاشقی ہے پژمردہ  <m> کیا ہوئے وہ مئے شباب کے رنگ  <e>
<s> خیل خوباں سے ایک میں بھی نہیں  <m> آپ کے حسن لاجواب کے رنگ  <e>
<s> میری مایوسیوں سے ہیں پیدا  <m> کشمکش ہائے اضطراب کے رنگ  <e>
<s> آرزو کی ہما ہمی اور میں  <m> درد دل درد زندگی اور میں  <e>
<s> موجۂ قلزم ابد اور تو  <m> چند بوندوں کی تشنگی اور میں  <e>
<s> رات بھر تیری راہ تکتے رہے  <m> تیرے کوچے کی روشنی اور میں  <e>
<s> چھپ کے ملتے ہیں تیری یادوں سے  <m> شب کی تنہائی چاندنی اور میں  <e>
<s> ایک ہی راہ کے مسافر ہیں  <m> بے کراں رات خامشی اور میں  <e>
<s> رات اس پیکر خیال کے پاس  <m> چند پھولوں کی باس تھی اور میں  <e>
<s> دل کو آمادۂ وفا رکھیے  <m> آندھیاں ہیں دیا جلا رکھیے  <e>
<s> کتنی صدیوں کی برف پگھلی ہے  <m> سیل کا راستہ کھلا رکھیے  <e>
<s> بن کے لاوا بہے گا جوش نمو  <m> اب نہ اس آگ کو دبا رکھیے  <e>
<s> خون اہل نظر سے گلگوں ہے  <m> خاک کا نام کیمیا رکھیے  <e>
<s> جو سحر کی کرن سے پھوٹے ہیں  <m> ان اندھیروں کا نام کیا رکھیے  <e>
<s> مل گیا دل نکل گیا مطلب  <m> آپ کو اب کسی سے کیا مطلب  <e>
<s> حسن کا رعب ضبط کی گرمی  <m> دل میں گھٹ گھٹ کے رہ گیا مطلب  <e>
<s> نہ سہی عشق دکھ سہی ناصح  <m> تجھ کو کیا کام تجھ کو کیا مطلب  <e>
<s> مژدہ اے دل کہ نیم جاں ہوں میں  <m> اب تو پورا ہوا ترا مطلب  <e>
<s> اپنے مطلب کے آشنا ہو تم  <m> سچ ہے تم کو کسی سے کیا مطلب  <e>
<s> آتش شوق اور بھڑکی ہے  <m> منہ چھپانے کا کھل گیا مطلب  <e>
<s> کچھ ہے مطلب تو دل سے مطلب ہے  <m> مطلب دل سے ان کو کیا مطلب  <e>
<s> ان کی باتیں ہیں کتنی پہلو دار  <m> سب سمجھ لیں جدا جدا مطلب  <e>
<s> چھپ گیا یار خود نما ہو کر  <m> رہ گئی چشم شوق وا ہو کر  <e>
<s> بے قراروں سے ان کو شرم آئی  <m> شوخیاں رہ گئیں حیا ہو کر  <e>
<s> کیا کہوں کیا ہے میرے دل کی خوشی  <m> تم چلے جاؤ گے خفا ہو کر  <e>
<s> روٹھ کر ان سے ہم کہاں جیتیں  <m> وہ منا لیتے ہیں خفا ہو کر  <e>
<s> پھنس گیا دل تو چھوڑ دو ہم کو  <m> اب کہاں جائیں گے رہا ہو کر  <e>
<s> دل سے کچھ کہہ رہی ہیں وہ آنکھیں  <m> دیکھیں کیا ٹھہرے مشورا ہو کر  <e>
<s> جب مرا مہر جلوہ گر ہوگا  <m> دوپہر ہوگا جو پہر ہوگا  <e>
<s> تم نہیں کرتے قتل تو نہ کرو  <m> زہر میں بھی تو کچھ اثر ہوگا  <e>
<s> او رقیبوں کی رونق محفل  <m> اس طرف بھی کبھی گزر ہوگا  <e>
<s> حضرت دل مزاج کیسا ہے  <m> پھر بھی اس کوچہ میں گزر ہوگا  <e>
<s> عمر ساری یوں ہی گزاری ہے  <m> دن کسی کے ہیں شب ہماری ہے  <e>
<s> کہہ رہی ہے یہ شام تنہائی  <m> آج کی رات ہم پہ بھاری ہے  <e>
<s> دو گھڑی پیار کی کریں باتیں  <m> دل جلانے کو عمر ساری ہے  <e>
<s> کچھ پرندے فضا میں اڑتے ہیں  <m> کچھ پرندوں پہ خوف طاری ہے  <e>
<s> جیسے صحرا میں اک شجر تنہا  <m> ہم نے یوں زندگی گزاری ہے  <e>
<s> کوئی موسم بھی ہم کو راس نہیں  <m> وہ نہیں ہے تو کچھ بھی پاس نہیں  <e>
<s> ایک مدت سے دل کے پاس ہے وہ  <m> ایک مدت سے دل اداس نہیں  <e>
<s> جب سے دیکھا ہے شام آنکھوں میں  <m> تب سے قائم مرے حواس نہیں  <e>
<s> میرے لہجے میں اس کی خوشبو ہے  <m> اس کی باتوں میں میری باس نہیں  <e>
<s> جتنا شفاف ہے ترا آنچل  <m> اتنا اجلا مرا لباس نہیں  <e>
<s> سامنے میرے ایک دریا ہے  <m> ہونٹ سوکھے ہیں پھر بھی پیاس نہیں  <e>
<s> وہ پرندے بھی ساتھ لایا تھا  <m> میں نے جس پیڑ کو بلایا تھا  <e>
<s> تیرا ہنسنا بھی کیا مصیبت ہے  <m> میں کوئی بات کرنے آیا تھا  <e>
<s> یہ ہوائیں بھی کتنی جھوٹی ہیں  <m> ہم نے بس ہاتھ ہی ملایا تھا  <e>
<s> پھر کوئی بات آ گئی دل میں  <m> میں اسے پاس لے ہی آیا تھا  <e>
<s> وہ تو حیرت میں ڈالنا تھا اسے  <m> کون دریا کو روک پایا تھا  <e>
<s> تتلیاں بھر گئیں تھیں کمرے میں  <m> پھول دیوار پر بنایا تھا  <e>
<s> اس لیے طیش آ گیا تھا مجھے  <m> وہ ہنسی میں اڑا گیا تھا مجھے  <e>
<s> تب یہ کاغذ وغیرہ ہوتے نہ تھے  <m> پتھروں پر لکھا گیا تھا مجھے  <e>
<s> اس جگہ ٹھیک سے ذرا دیکھو  <m> وہ یہیں پر چھپا گیا تھا مجھے  <e>
<s> مجھ کو اس بات پر ہنسی آئی  <m> دنیا جیسا کہا گیا تھا مجھے  <e>
<s> رات میں اس پہ تھوڑا غصہ ہوا  <m> اور پھر پیار آ گیا تھا مجھے  <e>
<s> اصل میں اس طرف بلندی تھی  <m> جس طرف تو گرا گیا تھا مجھے  <e>
<s> جانے پھر کیا بنا کہانی کا  <m> اژدہا ایک کھا گیا تھا مجھے  <e>
<s> تھے وہ قصے مگر سراب کے تھے  <m> جانے والے خیال و خواب کے تھے  <e>
<s> لمحہ لمحہ کسی کی یادیں تھیں  <m> روز و شب تھے مگر عذاب کے تھے  <e>
<s> اس کا چہرہ تھا اور شیشوں میں  <m> عکس کھلتے ہوئے گلاب کے تھے  <e>
<s> گرد رہ تھی میان منزل و دل  <m> دھندلے دھندلے نقوش خواب کے تھے  <e>
<s> خود کو پانے کی جستجو ہے وہی  <m> اس سے ملنے کی آرزو ہے وہی  <e>
<s> اس کا چہرہ اسی کے خد و خال  <m> اپنا موضوع گفتگو ہے وہی  <e>
<s> ہیں اسی کے یہ رنگ ہائے سخن  <m> میرے پہلو میں خوب رو ہے وہی  <e>
<s> کتنے موسم بدل گئے لیکن  <m> دل وہی دل کی آرزو ہے وہی  <e>
<s> ہے وہی شوق چاک دامانی  <m> اور پھر خواہش رفو ہے وہی  <e>
<s> سجدہ بازان شہر پائندہ  <m> دست آزر کی آبرو ہے وہی  <e>
<s> خوئے تسلیم سر سلامت باد  <m> بندگی طوق در گلو ہے وہی  <e>
<s> کم نہیں شور نالہ و فریاد  <m> ماتم شہر آرزو ہے وہی  <e>
<s> گھر سے میرا رشتہ بھی کتنا رہا  <m> عمر بھر اک کونے میں بیٹھا رہا  <e>
<s> اپنے ہونٹوں پر زباں کو پھیر کر  <m> آنسوؤں کے ذائقے چکھتا رہا  <e>
<s> وہ بھی مجھ کو دیکھ کر جیتا تھا اور  <m> میں بھی اس کی آنکھ میں زندہ رہا  <e>
<s> نسبتیں تھیں ریت سے کچھ اس قدر  <m> بادلوں کے شہر میں پیاسا رہا  <e>
<s> شہر میں سیلاب کا تھا شور کل  <m> اور میں تہہ خانے میں سویا رہا  <e>
<s> غم سے بکھرا نہ پائمال ہوا  <m> میں تو غم سے ہی بے مثال ہوا  <e>
<s> وقت گزرا تو موجۂ گل تھا  <m> وقت ٹھہرا تو ماہ و سال ہوا  <e>
<s> ہم گئے جس شجر کے سائے میں  <m> اس کے گرنے کا احتمال ہوا  <e>
<s> بس کہ وحشت تھی کار دنیا سے  <m> کچھ بھی حاصل نہ حسب حال ہوا  <e>
<s> سن کے ایران کے نئے قصے  <m> کچھ عجب صوفیوں کا حال ہوا  <e>
<s> جانے زنداں میں کیا کہا اس نے  <m> جس کا کل رات انتقال ہوا  <e>
<s> کس لیے ظلم ہے روا اس دم  <m> جس نے پوچھا وہ پائمال ہوا  <e>
<s> جس تعلق پہ فخر تھا مجھ کو  <m> وہ تعلق بھی اک وبال ہوا  <e>
<s> ناامیدی نے یوں ستایا تھا  <m> میں نے خود ہی دیا بجھایا تھا  <e>
<s> ایک بستی ہوئی وہیں آباد  <m> تم نے خیمہ جہاں لگایا تھا  <e>
<s> کچھ ہنر کی کمی تھی قاتل میں  <m> کچھ بزرگوں کا مجھ پہ سایا تھا  <e>
<s> مجھ کو داد وفا ملی اس سے  <m> جس نے اپنا بھی گھر لٹایا تھا  <e>
<s> دل لٹے گا جہاں خفا ہوگا  <m> عشق میں جو بھی ہو بھلا ہوگا  <e>
<s> شہر کا شہر ہے اداس اداس  <m> میرے بارے میں کچھ سنا ہوگا  <e>
<s> اپنی بربادیوں کا رنج نہیں  <m> تیری تنہائیوں کا کیا ہوگا  <e>
<s> سر اٹھائے چلے چلو یارو  <m> کوئی تو خنجر آزما ہوگا  <e>
<s> کتنا لمبا ترا سفر دریا  <m> اس کو کر تھوڑا مختصر دریا  <e>
<s> اس زمیں پر ہے بے گھری قسمت  <m> مر کے بن جائے اپنا گھر دریا  <e>
<s> مل گیا جا کے اب سمندر سے  <m> واہ تو ہو گیا امر دریا  <e>
<s> باندھ کر بندھ تجھ کو روک لیا  <m> معرکہ ہو گیا ہے سر دریا  <e>
<s> بیچ اپنے جو ہو گئی حائل  <m> اس بلندی سے اب اتر دریا  <e>
<s> تیرا سیلاب سنگ دل ہے بہت  <m> اس گھمنڈی کے پر کتر دریا  <e>
<s> کچھ نشیب و فراز لازم ہیں  <m> سیدھے سیدھے نہ کر سفر دریا  <e>
<s> راحت و رنج سے جدا ہو کر  <m> بیٹھ رہیے کہیں خدا ہو کر  <e>
<s> لوٹ آیا ہے آنکھ کے در پر  <m> خواب تعبیر سے رہا ہو کر  <e>
<s> لطف آیا نظر کو جلنے میں  <m> چاند کے سامنے دیا ہو کر  <e>
<s> اے مرے شعر اپنی تابانی  <m> دیکھ اس شوخ سے ادا ہو کر  <e>
<s> حبس ہوتا گیا خمار اپنا  <m> رنگ اڑتے گئے ہوا ہو کر  <e>
<s> خیمۂ گل لپیٹ لے ہمدم  <m> دیکھ صرصر چلی صبا ہو کر  <e>
<s> شام چھت پر اتر گئی ہوگی  <m> درد سینے میں بھر گئی ہوگی  <e>
<s> خواب آنکھوں میں اب نئے ہوں گے  <m> زندگی بھی سنور گئی ہوگی  <e>
<s> میں تو کب سے اداس بیٹھا ہوں  <m> زندگی کس کے گھر گئی ہوگی  <e>
<s> ایک خوشبو تھی ساتھ میں اپنے  <m> کون ڈھونڈے کدھر گئی ہوگی  <e>
<s> اک شگفتہ گلاب جیسا تھا  <m> وہ بہاروں کے خواب جیسا تھا  <e>
<s> پڑھ لیا ہم نے حرف حرف اسے  <m> اس کا چہرہ کتاب کیسا تھا  <e>
<s> دور سے کچھ تھا اور قریب سے کچھ  <m> ہر سہارا سراب جیسا تھا  <e>
<s> ہم غریبوں کے واسطے ہر روز  <m> ایک روز حساب جیسا تھا  <e>
<s> کس قدر جلد اڑ گیا یارو  <m> وقت رنگ شباب جیسا تھا  <e>
<s> کیسے گزری ہے عمر کیا کہئے  <m> لمحہ لمحہ عذاب جیسا تھا  <e>
<s> زہر تھا زندگی کے ساغر میں  <m> رنگ رنگ شراب جیسا تھا  <e>
<s> کیا زمانہ تھا وہ زمانہ بھی  <m> ہر گنہ جب ثواب جیسا تھا  <e>
<s> کون گردانتا اسے قاتل  <m> وہ تو عزت مآب جیسا تھا  <e>
<s> بے حجابی کے باوجود بھی کچھ  <m> اس کے رخ پر حجاب جیسا تھا  <e>
<s> جب بھی چھیڑا تو اک فغاں نکلی  <m> دل شکستہ رباب جیسا تھا  <e>
<s> جو نظر سے بیان ہوتی ہے  <m> کیا حسیں داستان ہوتی ہے  <e>
<s> پتھروں کو نہ ٹھوکریں مارو  <m> پتھروں میں بھی جان ہوتی ہے  <e>
<s> جس کو چھو دو تم اپنے قدموں سے  <m> وہ زمیں آسمان ہوتی ہے  <e>
<s> بے پیے بھی سرور ہوتا ہے  <m> جب محبت جوان ہوتی ہے  <e>
<s> زندگی تو اسی کی ہے جس پر  <m> وہ نظر مہربان ہوتی ہے  <e>
<s> جتنے اونچے خیال ہوتے ہیں  <m> اتنی اونچی اڑان ہوتی ہے  <e>
<s> آرزو کی زباں نہیں ہوتی  <m> آرزو بے زبان ہوتی ہے  <e>
<s> جس میں شامل ہو تلخئ غم بھی  <m> کتنی میٹھی وہ تان ہوتی ہے  <e>
<s> ان کی نظروں کا ہو فسوں جس میں  <m> وہ غزل کی زبان ہوتی ہے  <e>
<s> خار کی زندگیٔ بے رونق  <m> پھول کی پاسبان ہوتی ہے  <e>
<s> کون دیتا ہے روح کو آواز  <m> جب حرم میں اذان ہوتی ہے  <e>
<s> وہ جو تیری طلب میں ایذا تھی  <m> میرے ہر درد کا مداوا تھی  <e>
<s> میں تماشا تھا اک جہاں کے لئے  <m> اس پہ بھی حسرت تماشا تھی  <e>
<s> لاکھ راہیں تھیں وحشتوں کے لیے  <m> کس لیے بند راہ صحرا تھی  <e>
<s> میری رسوائی تھی مری توقیر  <m> میری تنہائی تھی میری ساتھی  <e>
<s> کوئی چارہ نہیں دعا کے سوا  <m> کوئی سنتا نہیں خدا کے سوا  <e>
<s> مجھ سے کیا ہو سکا وفا کے سوا  <m> مجھ کو ملتا بھی کیا سزا کے سوا  <e>
<s> برسر ساحل مراد یہاں  <m> کوئی ابھرا ہے ناخدا کے سوا  <e>
<s> کوئی بھی تو دکھاؤ منزل پر  <m> جس کو دیکھا ہو رہ نما کے سوا  <e>
<s> دل سبھی کچھ زبان پر لایا  <m> اک فقط عرض مدعا کے سوا  <e>
<s> کوئی راضی نہ رہ سکا مجھ سے  <m> میرے اللہ تری رضا کے سوا  <e>
<s> بت کدے سے چلے ہو کعبے کو  <m> کیا ملے گا تمہیں خدا کے سوا  <e>
<s> دوستوں کے یہ مخلصانہ تیر  <m> کچھ نہیں میری ہی خطا کے سوا  <e>
<s> مہر و مہ سے بلند ہو کر بھی  <m> نظر آیا نہ کچھ خلا کے سوا  <e>
<s> دل ابھی تک جوان ہے پیارے  <m> کس مصیبت میں جان ہے پیارے  <e>
<s> تو مرے حال کا خیال نہ کر  <m> اس میں بھی ایک شان ہے پیارے  <e>
<s> تلخ کر دی ہے زندگی جس نے  <m> کتنی میٹھی زبان ہے پیارے  <e>
<s> وقت کم ہے نہ چھیڑ ہجر کی بات  <m> یہ بڑی داستان ہے پیارے  <e>
<s> جانے کیا کہہ دیا تھا روز ازل  <m> آج تک امتحان ہے پیارے  <e>
<s> ہم ہیں بندے مگر ترے بندے  <m> یہ ہماری بھی شان ہے پیارے  <e>
<s> نام ہے اس کا ناصح مشفق  <m> یہ مرا مہربان ہے پیارے  <e>
<s> کب کیا میں نے عشق کا دعویٰ  <m> تیرا اپنا گمان ہے پیارے  <e>
<s> میں تجھے بے وفا نہیں کہتا  <m> دشمنوں کا بیان ہے پیارے  <e>
<s> ساری دنیا کو ہے غلط فہمی  <m> مجھ پہ تو مہربان ہے پیارے  <e>
<s> تیرے کوچے میں ہے سکوں ورنہ  <m> ہر زمیں آسمان ہے پیارے  <e>
<s> خیر فریاد بے اثر ہی سہی  <m> زندگی کا نشان ہے پیارے  <e>
<s> شرم ہے احتراز ہے کیا ہے  <m> پردہ سا درمیان ہے پیارے  <e>
<s> عرض مطلب سمجھ کے ہو نہ خفا  <m> یہ تو اک داستان ہے پیارے  <e>
<s> جنگ چھڑ جائے ہم اگر کہہ دیں  <m> یہ ہماری زبان ہے پیارے  <e>
<s> دوستی کا چلن رہا ہی نہیں  <m> اب زمانے کی وہ ہوا ہی نہیں  <e>
<s> سچ تو یہ ہے صنم کدے والو  <m> دل خدا نے تمہیں دیا ہی نہیں  <e>
<s> پلٹ آنے سے ہو گیا ثابت  <m> نامہ بر تو وہاں گیا ہی نہیں  <e>
<s> حال یہ ہے کہ ہم غریبوں کا  <m> حال تم نے کبھی سنا ہی نہیں  <e>
<s> کیا چلے زور دشت وحشت کا  <m> ہم نے دامن کبھی سیا ہی نہیں  <e>
<s> غیر بھی ایک دن مریں گے ضرور  <m> ان کے حصے میں کیا قضا ہی نہیں  <e>
<s> اس کی صورت کو دیکھتا ہوں میں  <m> میری سیرت وہ دیکھتا ہی نہیں  <e>
<s> عشق میرا ہے شہر میں مشہور  <m> اور تم نے ابھی سنا ہی نہیں  <e>
<s> قصۂ قیس سن کے فرمایا  <m> جھوٹ کی کوئی انتہا ہی نہیں  <e>
<s> اب تو کچھ اور بھی اندھیرا ہے  <m> یہ مری رات کا سویرا ہے  <e>
<s> رہزنوں سے تو بھاگ نکلا تھا  <m> اب مجھے رہبروں نے گھیرا ہے  <e>
<s> آگے آگے چلو تبر والو  <m> ابھی جنگل بہت گھنیرا ہے  <e>
<s> قافلہ کس کی پیروی میں چلے  <m> کون سب سے بڑا لٹیرا ہے  <e>
<s> سر پہ راہی کے سربراہی نے  <m> کیا صفائی کا ہاتھ پھیرا ہے  <e>
<s> سرمہ آلود خشک آنسوؤں نے  <m> نور جاں خاک پر بکھیرا ہے  <e>
<s> راکھ راکھ استخواں سفید سفید  <m> یہی منزل یہی بسیرا ہے  <e>
<s> اے مری جان اپنے جی کے سوا  <m> کون تیرا ہے کون میرا ہے  <e>
<s> منہ مرا ایک ایک تکتا تھا  <m> اس کی محفل میں میں تماشا تھا  <e>
<s> ہم جو تجھ سے پھریں خدا سے پھریں  <m> یاد ہے کچھ یہ قول کس کا تھا  <e>
<s> وصل میں بھی رہا فراق کا غم  <m> شام ہی سے سحر کا کھٹکا تھا  <e>
<s> اپنی آنکھوں کا کچھ قصور نہیں  <m> حسن ہی دل فریب اس کا تھا  <e>
<s> فاتحہ پڑھ رہے تھے وہ جب تک  <m> میری تربت پر ایک میلا تھا  <e>
<s> نامہ بر نامہ جب دیا تو نے  <m> کچھ زبانی بھی اس نے پوچھا تھا  <e>
<s> اب کچھ اس کا بھی اعتبار نہیں  <m> پہلے دل پر بڑا بھروسا تھا  <e>
<s> وہ جو رک رک کے پوچھتے تھے حال  <m> دل میں رہ رہ کے درد اٹھتا تھا  <e>
<s> آپ ہی سے نہ جب رہا مطلب  <m> پھر رقیبوں سے مجھ کو کیا مطلب  <e>
<s> آرزو میرے دل کی بر آئے  <m> سب کا پورا کرے خدا مطلب  <e>
<s> کر نہ مجھ کو سبک رقیبوں میں  <m> یوں ہنسی میں نہ تو اڑا مطلب  <e>
<s> رک گئی بات تا زباں آ کر  <m> دل کا دل ہی میں رہ گیا مطلب  <e>
<s> ضد ہی ضد شیخ و برہمن کی تھی  <m> ورنہ دونوں کا ایک تھا مطلب  <e>
<s> میری اک بات میں ہیں سو پہلو  <m> اور سب کا جدا جدا مطلب  <e>
<s> غیر کی اور اس قدر تعریف  <m> ہم سمجھتے ہیں آپ کا مطلب  <e>
<s> اگلی باتوں کا ذکر جانے دو  <m> آج اس تذکرے سے کیا مطلب  <e>
<s> ہوئے عشق میں امتحاں کیسے کیسے  <m> پڑے مرحلے درمیاں کیسے کیسے  <e>
<s> رہے دل میں وہم و گماں کیسے کیسے  <m> سرا میں ٹکے کارواں کیسے کیسے  <e>
<s> گھر اپنا غم و درد سمجھے ہیں دل کو  <m> بنے میزباں میہماں کیسے کیسے  <e>
<s> شب ہجر باتیں ہیں دیوار و در سے  <m> ملے ہیں مجھے رازداں کیسے کیسے  <e>
<s> دکھاتا ہے دن رات آنکھوں کو میری  <m> سیاہ و سفید آسماں کیسے کیسے  <e>
<s> جو کعبے سے نکلے جگہ دیر میں کی  <m> ملے ان بتوں کو مکاں کیسے کیسے  <e>
<s> فرشتے بھی گھائل ہیں تیر ادا کے  <m> نشانہ ہوئے بے نشاں کیسے کیسے  <e>
<s> جو خنجر رکا چڑھ گئی ان کی تیوری  <m> وہ بگڑے دم امتحاں کیسے کیسے  <e>
<s> ادھر موت ادھر وہ دم نزع آئے  <m> اکٹھا ہوئے مہرباں کیسے کیسے  <e>
<s> کبھی بجلی تڑپی کبھی آندھی آئی  <m> بڑھے دشمن آشیاں کیسے کیسے  <e>
<s> مرے جرم محشر میں کرتی ہے افشا  <m> مرے منہ پہ میری زباں کیسے کیسے  <e>
<s> محبت کے ہاتھوں ہوئے ظلم کیا کیا  <m> گئے جان سے نوجواں کیسے کیسے  <e>
<s> نشاں مٹ گئے نام پھر بھی ہیں باقی  <m> جواں تھے تہہ آسماں کیسے کیسے  <e>
<s> وصل میں آپس کی حجت اور ہے  <m> اس شکر رنجی میں لذت اور ہے  <e>
<s> کچھ نہیں وعدہ خلافی کا گلہ  <m> آپ سے ہم کو شکایت اور ہے  <e>
<s> صبح ہوتے ہی بدل جائے گی آنکھ  <m> رات بھر ان کی عنایت اور ہے  <e>
<s> وعظ کہتا ہے جو مے خانے کے پاس  <m> مے کشو واعظ کی نیت اور ہے  <e>
<s> سانس اکھڑی ہے ترے بیمار کی  <m> اب کوئی دم کی مصیبت اور ہے  <e>
<s> حوریں بھی اچھی ہیں اے زاہد مگر  <m> ان پری زادوں کی صورت اور ہے  <e>
<s> نازنیں جن کے کچھ نیاز نہیں  <m> ان حسینوں سے دل کو ساز نہیں  <e>
<s> غیر کا بھید کیوں نہ کھل جائے  <m> آپ کے دل کا تو وہ راز نہیں  <e>
<s> اک تری ذات کے سوا زاہد  <m> کوئی دنیا میں پاکباز نہیں  <e>
<s> اس میں پاتا ہوں کچھ تری خوبی  <m> مجھ کو بے وجہ دل پہ ناز نہیں  <e>
<s> جتنے ہیں اہل درد ہیں ہمدرد  <m> دل وہ پتھر ہے جو گداز نہیں  <e>
<s> کہہ رہی ہے یہ سادگی کی ادا  <m> نیک و بد میں کچھ امتیاز نہیں  <e>
<s> ہاتھ میں ہے اک پرانی ڈائری  <m> کھولنے بیٹھا ہوں گرہیں یاد کی  <e>
<s> اس سے وعدہ ہے ملیں گے شام کو  <m> شام کتنی دیر کے بعد آئے گی  <e>
<s> ہم نے سوچا تھا چلیں گے سیر کو  <m> راستوں نے پھر سفیدی اوڑھ لی  <e>
<s> گرم کمروں سے نکلتا کون ہے  <m> محفلیں اجڑی ہوئی ہیں شہر کی  <e>
<s> چبھ رہی ہے میری آنکھوں میں بہت  <m> چار سو پھیلی ہوئی بے منظری  <e>
<s> پیار کی خوشبو سے خالی نسبتیں  <m> رابطے سب دل کے رنگوں سے تہی  <e>
<s> اک تعلق بنتے بنتے رہ گیا  <m> کھلتے کھلتے اک کلی مرجھا گئی  <e>
<s> کیا بتائیں کیا کمایا عشق میں  <m> درد ہے دل میں نہ آنکھوں میں نمی  <e>
<s> قرب میں جس کے گزارے روز و شب  <m> اجنبی ہے اتنے برسوں بعد بھی  <e>
<s> تھا مرے دل میں کبھی اس کا مکاں  <m> میں نے جس کو دور سے آواز دی  <e>
<s> اب تو وہ موسم پرانے ہو گئے  <m> اب تو وہ باتیں ہیں ساری خواب کی  <e>
<s> پڑھ رہا ہوں نصاب ہو جیسے  <m> اس کا چہرہ کتاب ہو جیسے  <e>
<s> یوں بسر کر رہا ہوں دنیا میں  <m> زندگانی عذاب ہو جیسے  <e>
<s> شاخ قامت پہ وہ حسیں چہرہ  <m> ایک تازہ گلاب ہو جیسے  <e>
<s> یوں وہ رہتا ہے میری آنکھوں میں  <m> میری آنکھوں کا خواب ہو جیسے  <e>
<s> وہ مرے بخت کے خزینے میں  <m> گوہر لا جواب ہو جیسے  <e>
<s> اس کی ہستی کتاب ہستی کا  <m> اک حسیں انتساب ہو جیسے  <e>
<s> زہر آلام دل کے ساغر میں  <m> اک پرانی شراب ہو جیسے  <e>
<s> جھوٹ اب بولتے ہیں لوگ ایسے  <m> یہ بھی کار ثواب ہو جیسے  <e>
<s> آج بھی مشکلات کم تو نہیں  <m> بارش حادثات کم تو نہیں  <e>
<s> ایک سورج غروب ہونے سے  <m> رونق کائنات کم تو نہیں  <e>
<s> کیوں شکایت ہے موسم گل سے  <m> شاخ پر پھول پات کم تو نہیں  <e>
<s> عمر بھر کی رفاقتوں کے بعد  <m> ہجر کی ایک رات کم تو نہیں  <e>
<s> اس کی مرضی سے چار دن جینا  <m> اس قدر بھی حیات کم تو نہیں  <e>
<s> میں تری ذات ہی کا حصہ ہوں  <m> مجھ میں تیری صفات کم تو نہیں  <e>
<s> جادۂ راستی ہی کافی ہے  <m> مجھ کو یہ روشنی ہی کافی ہے  <e>
<s> اس جہاں میں گزارنے کے لیے  <m> مختصر زندگی ہی کافی ہے  <e>
<s> تجھ کو فرزانگی مبارک ہو  <m> مجھ کو دیوانگی ہی کافی ہے  <e>
<s> کیا ضرورت ہے دشمنوں کی مجھے  <m> آپ کی دوستی ہی کافی ہے  <e>
<s> کیا کروں گا میں سیم و زر لے کر  <m> دولت بے خودی ہی کافی ہے  <e>
<s> دل کے آنگن میں روشنی کے لیے  <m> فکر کی تازگی ہی کافی ہے  <e>
<s> اس چمن میں خزاں نصیبوں کو  <m> اک کلی ادھ کھلی ہی کافی ہے  <e>
<s> لشکر غم سے جیتنے کے لیے  <m> چند روزہ خوشی ہی کافی ہے  <e>
<s> فکر سود و زیاں میں رہتا ہوں  <m> میں بھی اس خاکداں میں رہتا ہوں  <e>
<s> نیلگوں آسمان کے نیچے  <m> خیمۂ جسم و جاں میں رہتا ہوں  <e>
<s> میں ہوں آزاد کب زمانے میں  <m> قید وہم و گماں میں رہتا ہوں  <e>
<s> میں محبت کی روشنی بن کر  <m> وقت کی کہکشاں میں رہتا ہوں  <e>
<s> میں بہاروں کے رنگ میں ڈھل کر  <m> منظر بوستاں میں رہتا ہوں  <e>
<s> جانے کیا بات ہے کہ میں تنہا  <m> محفل دوستاں میں رہتا ہوں  <e>
<s> اپنے بوڑھے وجود کے اندر  <m> اک شکستہ مکاں میں رہتا ہوں  <e>
<s> فکر اتلاف زندگی کیسا  <m> میں اجل کی اماں میں رہتا ہوں  <e>
<s> بے سہاروں کا انتظام کرو  <m> یعنی اک اور قتل عام کرو  <e>
<s> خیر خواہوں کا مشورہ یہ ہے  <m> ٹھوکریں کھاؤ اور سلام کرو  <e>
<s> دب کے رہنا ہمیں نہیں منظور  <m> ظالمو جاؤ اپنا کام کرو  <e>
<s> خواہشیں جانے کس طرف لے جائیں  <m> خواہشوں کو نہ بے لگام کرو  <e>
<s> میزبانوں میں ہو جہاں ان بن  <m> ایسی بستی میں مت قیام کرو  <e>
<s> آپ چھٹ جائیں گے ہوس والے  <m> تم ذرا بے رخی کو عام کرو  <e>
<s> ڈھونڈتے ہو گروں پڑوں کو کیوں  <m> اڑنے والوں کو زیر دام کرو  <e>
<s> دینے والا بڑائی بھی دے گا  <m> تم سمائی کا اہتمام کرو  <e>
<s> بد دعا دے کے چل دیا وہ فقیر  <m> کہہ دیا تھا کہ کوئی کام کرو  <e>
<s> یہ ہنر بھی بڑا ضروری ہے  <m> کتنا جھک کر کسے سلام کرو  <e>
<s> سرپھروں میں ابھی حرارت ہے  <m> ان جیالوں کا احترام کرو  <e>
<s> کس کی اس تک رسائی ہوتی ہے  <m> ہاں مگر جس کی آئی ہوتی ہے  <e>
<s> یار ہم سے سیاہ بختوں کی  <m> زلف تک کب رسائی ہوتی ہے  <e>
<s> خوب مل کر گلے سے رو لینا  <m> اس سے دل کی صفائی ہوتی ہے  <e>
<s> ڈوبتی ہے ہماری کشتئ دل  <m> آپ سے آشنائی ہوتی ہے  <e>
<s> شور ہے الفراق کا ہر دم  <m> ہم سے ان سے جدائی ہوتی ہے  <e>
<s> لشکر غم کی کشور دل پر  <m> رات دن اب چڑھائی ہوتی ہے  <e>
<s> ان کی محفل میں جاتے ڈرتا ہوں  <m> واں لگائی بجھائی ہوتی ہے  <e>
<s> جانتا اس کو ہوں دوا کی طرح  <m> چاہتا اس کو ہوں شفا کی طرح  <e>
<s> ہے دہن غائب اور کمر عنقا  <m> خود بھی نایاب ہو ہما کی طرح  <e>
<s> چال نے تیری فتنۂ محشر  <m> پیس ڈالا مجھے حنا کی طرح  <e>
<s> خاک چھانی بہت پتا نہ ملا  <m> وہ ہے نایاب کیمیا کی طرح  <e>
<s> بے سبب ہو کے بے قرار آیا  <m> میرے پیچھے مرا غبار آیا  <e>
<s> چند یادوں کا شور تھا مجھ میں  <m> میں اسے قبر میں اتار آیا  <e>
<s> اس کو دیکھا اور اس کے بعد مجھے  <m> اپنی حیرت پہ اعتبار آیا  <e>
<s> بھول بیٹھا ہے رنگ گل مرا دل  <m> پرتو گل پہ اتنا پیار آیا  <e>
<s> ایک دنیا کو چاہتا تھا وہ  <m> ایک دنیا میں اس پہ وار آیا  <e>
<s> سانس لیتی تھی کوئی حیرانی  <m> میں جسے لفظ میں اتار آیا  <e>
<s> کچھ نہ آیا ہمارے کاسے میں  <m> اور آیا تو انتظار آیا  <e>
<s> کب مجھے اس نے اختیار دیا  <m> کب مجھے خود پہ اختیار آیا  <e>
<s> بار وحشت کوئی اٹھاتا کیا  <m> سو دگر بار دل پہ بار آیا  <e>
<s> وہ نگہ جب مجھے پکارتی تھی  <m> دل کی حیرانیاں ابھارتی تھی  <e>
<s> اپنی نادیدہ انگلیوں کے ساتھ  <m> میرے بالوں کو وہ سنوارتی تھی  <e>
<s> روز میں اس کو جیت جاتا تھا  <m> اور وہ روز خود کو ہارتی تھی  <e>
<s> پتیاں مسکرانے لگتی تھیں  <m> شاخ سے پھول جب اتارتی تھی  <e>
<s> جن دنوں میں اسے پکارتا تھا  <m> ایک دنیا مجھے پکارتی تھی  <e>
<s> صحن میں چھاؤں تھی درختوں کی  <m> جو مری شاعری نکھارتی تھی  <e>
<s> بارگاہوں میں غسل گریہ سے  <m> روح اپنی تھکن اتارتی تھی  <e>
<s> اک لگن تھی چبھن تھی جو بھی تھی  <m> روز سینے میں دن گزارتی تھی  <e>
<s> عمر کی اولیں اذانوں میں  <m> چین تھا دل کے کار خانوں میں  <e>
<s> لہلہاتے تھے کھیت سینے کے  <m> بانسری بج رہی تھی کانوں میں  <e>
<s> بانسری جس کی تان ملتی تھی  <m> خواب کے بے نمو جہانوں میں  <e>
<s> خواب جن کے نشان ملنا تھے  <m> آنے والے کئی زمانوں میں  <e>
<s> مسکراہٹ چراغ ایسی تھی  <m> روشنی کھل اٹھی مکانوں میں  <e>
<s> روشنی جس کا دل دھڑکتا تھا  <m> دور صحرا کے ساربانوں میں  <e>
<s> وہ کسی باغ جیسی حیرانی  <m> اب اگر ہے تو داستانوں میں  <e>
<s> دائرہ سا عجیب تھا گھر میں  <m> گھوم جاتی رہی صدا گھر میں  <e>
<s> ایک میں تھا خدا کا کچھ ساماں  <m> دوسرا طاق تھا مرا گھر میں  <e>
<s> کچھ کتابیں ہیں اور کچھ یادیں  <m> ان چراغوں سے ہے ضیا گھر میں  <e>
<s> گھر نے وہ دن بھی دیکھ رکھے ہیں  <m> کچھ نہیں تھا مرے سوا گھر میں  <e>
<s> اس کو منزل بھی ہم سمجھتے ہیں  <m> آ رہا ہو جو راستہ گھر میں  <e>
<s> جب بجھائی کوئی لگی ہم نے  <m> ہر طرف سے دھواں اٹھا گھر میں  <e>
<s> عمر بھر خود کو زیر پا رکھا  <m> آئنہ تھا بچھا ہوا گھر میں  <e>
<s> بیگ میں اس نے بھر لیے وعدے  <m> ایک میں نے بھی رکھ لیا گھر میں  <e>
<s> جس کی خاطر یہ دل اٹھا گھر سے  <m> اس نے پھر لا کے رکھ دیا گھر میں  <e>
<s> بھائیوں میں فساد لازم تھا  <m> تخت تھا اور تاج تھا گھر میں  <e>
<s> عشق اور انتظار توبہ ہے  <m> درد وہ ہے کہ یار توبہ ہے  <e>
<s> دل کے صحرا کی خشک دھرتی پر  <m> اس قدر ہے غبار توبہ ہے  <e>
<s> کیسی کیسی ہیں خواہشیں تیری  <m> اے دل بے قرار توبہ ہے  <e>
<s> بے گناہی کا جرم لے آیا  <m> پھر ہمیں سوئے دار توبہ ہے  <e>
<s> اب تو کچا گھڑا بھی پاس نہیں  <m> اور جانا ہے پار توبہ ہے  <e>
<s> زرد کلیاں کھلی ہیں شاخوں پر  <m> ہے خزاں یا بہار توبہ ہے  <e>
<s> پیار کی پ سے جو نہیں واقف  <m> وہ بھی کرتے ہیں پیار توبہ ہے  <e>
<s> زندہ رہنے کی آس ہے اک شخص  <m> مجھ کو جیون میں راس ہے اک شخص  <e>
<s> ایک مدت سے دور ہے لیکن  <m> پھر بھی اس دل کے پاس ہے اک شخص  <e>
<s> ورنہ میں کب کی مر گئی ہوتی  <m> زندگی کی اساس ہے اک شخص  <e>
<s> اس کے بن میں تو میں نہیں رہتی  <m> کیا مرے تن کا ماس ہے اک شخص  <e>
<s> میرے دل کی امنگ جانتا ہے  <m> کس قدر خود شناس ہے اک شخص  <e>
<s> اس میں اتنا ہی میل ممکن ہے  <m> جس قدر خوش لباس ہے اک شخص  <e>
<s> جو بظاہر اداس ہوتے ہیں  <m> لوگ وہ خود شناس ہوتے ہیں  <e>
<s> ان کے اندر کا میل مت پوچھو  <m> لوگ جو خوش لباس ہوتے ہیں  <e>
<s> اپنی قسمت سے بھی نہیں واقف  <m> جو ستارہ شناس ہوتے ہیں  <e>
<s> بول دوں آپ کیا ہیں میرے لیے  <m> آپ جینے کی آس ہوتے ہیں  <e>
<s> پیار والوں کی بات مت پوچھو  <m> دور رہ کر بھی پاس ہوتے ہیں  <e>
<s> کیا عجب لوگ ہیں یہ اہل سخن  <m> عام ہو کر بھی خاص ہوتے ہیں  <e>
<s> جن سے غم انتہا کے ملتے ہیں  <m> ان سے ہم مسکرا کے ملتے ہیں  <e>
<s> وہ جو خود چل کے آ نہیں پاتے  <m> ان سے ہم لوگ جا کے ملتے ہیں  <e>
<s> اپنا پن اٹھ گیا ہے دنیا سے  <m> لوگ دامن بچا کے ملتے ہیں  <e>
<s> راہ روشن کے جو مسافر ہیں  <m> سب سے وہ سر اٹھا کے ملتے ہیں  <e>
<s> اہل دانش کی آستین میں بھی  <m> دیکھیے بت انا کے ملتے ہیں  <e>
<s> ان سے لذت کشید کرتی ہوں  <m> دکھ جو غزلیں سنا کے ملتے ہیں  <e>
<s> یاد پر انگلیاں اٹھاتی ہوں  <m> خواب پر تہمتیں لگاتی ہوں  <e>
<s> کیا کہا دشت کا ارادہ ہے  <m> تو چلو ساتھ میں بھی آتی ہوں  <e>
<s> وہ جو مجھ سے کبھی ملا ہی نہیں  <m> میں اسے رات دن ستاتی ہوں  <e>
<s> اس کو رکھا ہے فکر سے آزاد  <m> خود پہ پابندیاں لگاتی ہوں  <e>
<s> نا کہیں خواب جان جائیں مرا  <m> پھول سے تتلیاں اڑاتی ہوں  <e>
<s> در کا دستک کے ساتھ رشتہ ہے  <m> اس لیے روز کھٹکھٹاتی ہوں  <e>
<s> میں ترا خواب دیکھنے کے لیے  <m> نیند کی روشنی بناتی ہوں  <e>
<s> آنکھ کو خشک کر لیا میں نے  <m> خواب سیلاب میں بہاتی ہوں  <e>
<s> اس کو دنیا اسی کو دین کیا  <m> عین انصاف کے قرین کیا  <e>
<s> وہ کہے گا یقین ہے مجھ پر  <m> میں کہوں گی ترا یقین کیا  <e>
<s> دل میں گھر کر لیا محبت نے  <m> اور مجھے اس قدر حسین کیا  <e>
<s> کند ذہنوں کو اپنی برکت سے  <m> عشق نے کس قدر ذہین کیا  <e>
<s> چند گھڑیوں کے بعد ملنا تھا  <m> وقت نے کیا ڈراپ سین کیا  <e>
<s> صبر کا رکھ لیا بھرم ہم نے  <m> اور نم جذب آستین کیا  <e>
<s> ساز میں سوز جب نہیں آتا  <m> لطف بزم طرب نہیں آتا  <e>
<s> ہم کو اپنی خبر نہیں ہوتی  <m> وہ تو آنے کو کب نہیں آتا  <e>
<s> عقل میں لفظ عشق کا مفہوم  <m> کچھ تو آتا ہے سب نہیں آتا  <e>
<s> ہوش آنے کی بات اتنی ہے  <m> جب وہ آتا ہے تب نہیں آتا  <e>
<s> اس کو الفت کی بات پر غصہ  <m> پہلے آتا تھا اب نہیں آتا  <e>
<s> ہو نہ ہو بھر رہا ہے زخم جگر  <m> رنگ اشکوں میں اب نہیں آتا  <e>
<s> آئیے آسماں کی اور چلیں  <m> ساتھ لے کر زمیں کا شور چلیں  <e>
<s> چاند الفت کا استعارہ ہے  <m> جس کی جانب سبھی چکور چلیں  <e>
<s> یوں دبے پاؤں آئی تیری یاد  <m> جیسے چپکے سے شب میں چور چلیں  <e>
<s> دل کی دنیا عجیب دنیا ہے  <m> عقل کے اس پہ کچھ نہ زور چلیں  <e>
<s> سبز رت چھائی یوں ان آنکھوں کی  <m> جس طرح ناچ ناچ مور چلیں  <e>
<s> تم بھی یوں مجھ کو آ کے لے جاؤ  <m> جیسے لے کر پتنگیں ڈور چلیں  <e>
<s> حال دل کا اسے جتانا کیا  <m> نہ سنے جو اسے سنانا کیا  <e>
<s> آئے جب آگے ایسے ظالم کے  <m> جور گردوں سے منہ چھپانا کیا  <e>
<s> ہم سے چلتا ہے ٹیڑھ کی اے لو  <m> ہو گیا ہے فلک دوانا کیا  <e>
<s> سرفروشوں کی ہے یہ عین مراد  <m> کوئے قاتل میں جا کے آنا کیا  <e>
<s> پوچھتے کیا ہو مسکن عاشق  <m> بے گھروں کا اجی ٹھکانا کیا  <e>
<s> جان و دل لے کے اب خفا ہے کیوں  <m> ہم نے کہنا ترا نہ مانا کیا  <e>
<s> دل خود رفتہ کا علاج کرے  <m> کوئی نادان اور دانا کیا  <e>
<s> ہے یہ دنیا شرار کی مانند  <m> بھاگ اس سے فرار کی مانند  <e>
<s> صدف چشم میں ہر اک قطرہ  <m> ہے در شاہوار کی مانند  <e>
<s> نہ ہوا اور نہ ہوگا ابر کبھی  <m> دیدۂ اشک بار کی مانند  <e>
<s> عنبر و مشک میں کہاں خوشبو  <m> اے صبا زلف یار کی مانند  <e>
<s> ہیں یہ سیماب و برق و شعلہ و شمع  <m> اس دل بے قرار کی مانند  <e>
<s> غیرت مہر رشک ماہ ہو تم  <m> خوب صورت ہو بادشاہ ہو تم  <e>
<s> جس نے دیکھا تمہیں وہ مر ہی گیا  <m> حسن سے تیغ بے پناہ ہو تم  <e>
<s> کیوں کر آنکھیں نہ ہم کو دکھلاؤ  <m> کیسے خوش چشم خوش نگاہ ہو تم  <e>
<s> حسن میں آپ کے ہے شان خدا  <m> عشق بازوں کے سجدہ گاہ ہو تم  <e>
<s> ہر لباس آپ کو ہے زیبندہ  <m> جامہ زیبوں کے بادشاہ ہو تم  <e>
<s> فوق ہے سارے خوش جمالوں پر  <m> وہ ستارے جو ہیں تو ماہ ہو تم  <e>
<s> ہم سے پردہ وہی حجاب کا ہے  <m> کوچہ گردوں سے رو براہ ہو تم  <e>
<s> کیوں محبت بڑھائی تھی تم سے  <m> ہم گناہ گار بے گناہ ہو تم  <e>
<s> جو کہ حق وفا بجا لائے  <m> شاہد اللہ ہے گواہ ہو تم  <e>
<s> ہے تمہارا خیال پیش نظر  <m> جس طرف جائیں سد راہ ہو تم  <e>
<s> حسن کس روز ہم سے صاف ہوا  <m> گنہ عشق کب معاف ہوا  <e>
<s> لے لیا شکر کر کے ساقی سے  <m> درد اس میں ہوا کہ صاف ہوا  <e>
<s> تیغ قاتل پر اپنا خون جم کر  <m> مخمل سرخ کا غلاف ہوا  <e>
<s> زہر پرہیز ہو گیا مجھ کو  <m> درد درماں سے المضاف ہوا  <e>
<s> خاکساری کی ہو چکی معراج  <m> سینہ اپنا زمین صاف ہوا  <e>
<s> کمر یار نے دکھائی آنکھ  <m> مردم دیدہ خال ناف ہوا  <e>
<s> وعدہ جھوٹا نکردہ مرد نہیں  <m> قول سے فعل جب خلاف ہوا  <e>
<s> فاتحہ کو جو وہ پری آئی  <m> سنگ قبر اپنا کوہ قاف ہوا  <e>
<s> اس کمر کے ثبوت میں عاجز  <m> فکر کر کر کے موشگاف ہوا  <e>
<s> رند مشرب ہوں مجھ کو کیا ہووے  <m> مذہبوں میں جو اختلاف ہوا  <e>
<s> وہ دہن ہوں نہ نکلا حرف غرور  <m> وہ زباں ہوں نہ جس سے لاف ہوا  <e>
<s> عشق کی انجمن کی بات کریں  <m> پھر کسی گل بدن کی بات کریں  <e>
<s> بھول بھی جائیں تیرگیٔ حیات  <m> مسکراتی کرن کی بات کریں  <e>
<s> اس جہاں سے خزاں کا دور گیا  <m> لہلہاتے چمن کی بات کریں  <e>
<s> کیا ضروری ہے جوئے شیر کی بات  <m> کیوں نہ گنگ و جمن کی بات کریں  <e>
<s> سرخ آنچل میں کسمسائی ہوئی  <m> صبح کی اس دلہن کی بات کریں  <e>
<s> ساتھیو گاؤ انقلابی گیت  <m> آؤ دار و رسن کی بات کریں  <e>
<s> اب کے اس نے کمال کر ڈالا  <m> اک خوشی سے نڈھال کر ڈالا  <e>
<s> چاند بن کر چمکنے والے نے  <m> مجھ کو سورج مثال کر ڈالا  <e>
<s> پہلے غم سے نہال کرتا تھا  <m> اب خوشی سے نہال کر ڈالا  <e>
<s> اک حقیقت کے روپ میں آ کر  <m> مجھ کو خواب و خیال کر ڈالا  <e>
<s> دکھ بھرے دل سے دکھ ہی چھین لیے  <m> اور جینا وبال کر ڈالا  <e>
<s> دل دکھانا تمہاری فطرت ہے  <m> چوٹ کھانا ہماری عادت ہے  <e>
<s> مجھ کو یوں ہی خراب ہونا تھا  <m> بے سبب تم کو کیوں ندامت ہے  <e>
<s> جھانک کر ایک بار آنکھوں میں  <m> خود ہی پڑھ لو جو دل کی حالت ہے  <e>
<s> راہ الفت میں جان دے دینا  <m> اس سے بڑھ کر کوئی شہادت ہے  <e>
<s> تیری فرقت ہو یا تری قربت  <m> ایک دوزخ ہے ایک جنت ہے  <e>
<s> تم نے دیکھا ہے ایسے جلووں کو  <m> کس لیے مجھ سے پھر شکایت ہے  <e>
<s> اس بھروسے گناہ کرتا ہوں  <m> بخش دینا تمہاری فطرت ہے  <e>
<s> سوئے مے خانہ اٹھ چلے ہیں قدم  <m> جیسے یہ بھی کوئی عبادت ہے  <e>
<s> زندگی کو سنبھال کر رکھنا  <m> ایک بے درد کی امانت ہے  <e>
<s> ان دنوں جی دکھا سا رہتا ہے  <m> ہر گھڑی دل بجھا سا رہتا ہے  <e>
<s> کتنے جھیلوں عذاب رات اور دن  <m> ذہن بھی اب تھکا سا رہتا ہے  <e>
<s> ذہن زخمی ہے روح بھی زخمی  <m> دل میں میلہ لگا سا رہتا ہے  <e>
<s> کوئی موسم ہو بدلیوں کا راج  <m> اب تو سورج چھپا سا رہتا ہے  <e>
<s> کس طرف جائے یہ سڑک جانے  <m> بس یہ کھٹکا لگا سا رہتا ہے  <e>
<s> چار سو نفرتوں کی ہے بارش  <m> زخم دل کا ہرا سا رہتا ہے  <e>
<s> اک نظر دیکھ لوں وطن اپنا  <m> جل رہا ہے ذرا سا رہتا ہے  <e>
<s> جب بھی گرتا ہوں تھام لیتا ہے  <m> یوں بھی وہ انتقام لیتا ہے  <e>
<s> کیا شکایت ادا ہے یہ اس کی  <m> بے نیازی سے کام لیتا ہے  <e>
<s> ایسا کیا کچھ پلا دیا تو نے  <m> جو بھی ہے تیرا نام لیتا ہے  <e>
<s> چھڑ ہی جاتی ہے داستاں میری  <m> جب کوئی تیرا نام لیتا ہے  <e>
<s> ہر بشر کا مقام لکھا ہے  <m> سب کا با ظرف کام لکھا ہے  <e>
<s> میرے لکھے پہ حق کسی کا نہیں  <m> جو لکھا تیرے نام لکھا ہے  <e>
<s> ہم سے لکھوا رہا ہے کس کا جنوں  <m> کون ہے کس کا کام لکھا ہے  <e>
<s> چیر کر دیکھ لے مرا سینہ  <m> اس میں تیرا ہی نام لکھا ہے  <e>
<s> سوچ کر جب کبھی لکھا میں نے  <m> جو بھی لکھا ہے خام لکھا ہے  <e>
<s> لکھنے والوں کا کیا کہوں ہمدم  <m> صبح لکھا ہے شام لکھا ہے  <e>
<s> خاص لکھتے ہیں لکھنے والے سب  <m> جو لکھا ہم نے عام لکھا ہے  <e>
<s> پانیوں اور ہوا پہ لکھ نہ سکے  <m> ہم نے دھرتی پہ نام لکھا ہے  <e>
<s> جس کو جاگیر اپنی وہ سمجھے  <m> اس پہ میرا بھی نام لکھا ہے  <e>
<s> زہر ہی زہر اپنے حصے میں  <m> ان کی قسمت میں جام لکھا ہے  <e>
<s> حسن ہے کافر بنانے کے لیے  <m> عشق ہے ایمان لانے کے لیے  <e>
<s> دل ملا ہے رحم کھانے کے لیے  <m> غم ملا ہے مسکرانے کے لیے  <e>
<s> مانگتا ہوں بادۂ عشق دوام  <m> تشنگی اپنی بڑھانے کے لیے  <e>
<s> خانۂ دل میں نے خالی کر دیا  <m> آپ ہی کے آنے جانے کے لیے  <e>
<s> لے گئی کیا دے گئی مجھ کو خزاں  <m> چار تنکے آشیانے کے لیے  <e>
<s> عشق ہے خود امتحاں جان عزیز  <m> آزمانے آزمانے کے لیے  <e>
<s> مدتوں سے اداس بیٹھی ہوں  <m> لے کے تصویر یاس بیٹھی ہوں  <e>
<s> تشنگی کا گلہ کروں کس سے  <m> جب میں دریا کے پاس بیٹھی  <e>
<s> جس پہ تہذیب کے ستارے ہیں  <m> میں وہ پہنے لباس بیٹھی ہوں  <e>
<s> بنت حوا پہ ہر طرف خطرہ  <m> محو خوف و ہراس بیٹھی ہوں  <e>
<s> سوکھے ہونٹوں کو دیکھتے کیا ہو  <m> لے کے صدیوں کی پیاس بیٹھی ہوں  <e>
<s> ذکر اس رات سے ہے وابستہ  <m> جو تری ذات سے ہے وابستہ  <e>
<s> جیت میری فقط مری تو نہیں  <m> یہ تری مات سے ہے وابستہ  <e>
<s> آنکھ سے لے کے دل تلک کا سفر  <m> انکشافات سے ہے وابستہ  <e>
<s> کوئی تو ہے جو تیری آنکھوں کے  <m> ان اشارات سے ہے وابستہ  <e>
<s> میرے اشعار میں ترا پیکر  <m> استعارات سے ہے وابستہ  <e>
<s> فکر اب تک تری کہانی کے  <m> اقتباسات سے ہے وابستہ  <e>
<s> تھیں مری آنکھ میں کبھی کرنیں  <m> اب جو برسات سے ہے وابستہ  <e>
<s> ہجر کے موڑ پر جمی ہے نظر  <m> اور لمحات سے ہے وابستہ  <e>
<s> دل محلہ غلام ہو جائے  <m> کوئی اس کا امام ہو جائے  <e>
<s> دفتر عشق کاش تم آؤ  <m> میرے جیسوں کا کام ہو جائے  <e>
<s> یوں تو رکھا ہے پیاس کا روزہ  <m> آ گئے ہو تو جام ہو جائے  <e>
<s> پھر زبان خدا پہ لفظ کن  <m> جشن کا اہتمام ہو جائے  <e>
<s> چپ کا گھونگھٹ اٹھا کے ہونٹوں سے  <m> جان جاناں کلام ہو جائے  <e>
<s> خامشی سے سوال میرا تھا  <m> مجھ سے پہلے زوال میرا تھا  <e>
<s> وقت کا دھیان آیا تھا اس کو  <m> موسموں کا خیال میرا تھا  <e>
<s> معنی در معنی اس کی تھی پرواز  <m> لفظ در لفظ جال میرا تھا  <e>
<s> گھر کے باہر تھی کار دفتر کی  <m> گھر کے اندر کا حال میرا تھا  <e>
<s> آج موسم بڑا سہانا ہے  <m> یاد آیا کوئی فسانہ ہے  <e>
<s> اشک ماضی شراب اور غزلیں  <m> ربط ان سے مرا پرانا ہے  <e>
<s> غربتوں کے یہ دور ہیں اچھے  <m> چاند تاروں پہ شامیانہ ہے  <e>
<s> یہ تری یاد ہے ترے جیسی  <m> کام ان کا مجھے ستانا ہے  <e>
<s> کھول دل کی گرہ ذرا تو بھی  <m> یہ تغافل تو بس بہانہ ہے  <e>
<s> دشت کو دشت رہنے دے انساں  <m> بے زباں کا یہ آشیانہ ہے  <e>
<s> یہ زمیں ہی مری چٹائی ہے  <m> اور یہ آسماں رضائی ہے  <e>
<s> زندگی مت قریب کر اس کے  <m> موڑ پر ہی کھڑی جدائی ہے  <e>
<s> تم بدلتے بجا مگر کیسے  <m> دسترس ہی مری برائی ہے  <e>
<s> سانس بازاری ہوتی ہے پھر بھی  <m> کتنی لمبی دکاں جمائی ہے  <e>
<s> ظلم پر کیا زبان کھو لیں گے  <m> شہر یہ آج بے نوائی ہے  <e>
<s> مذہبوں کا نقاب اوڑھے پھر  <m> آگ تو نے کہاں لگائی ہے  <e>
<s> باقی سب تو فقیر جیسا ہے  <m> چند غزلیں مری کمائی ہے  <e>
<s> دور تھا خاکسار کہنے کا  <m> اب یہاں بزم خود نمائی ہے  <e>
<s> آسماں پر بٹھا دیا مجھ کو  <m> اس سخن نے جھکا دیا مجھ کو  <e>
<s> داستاں زندگی کی اتنی ہے  <m> زندگی نے کھپا دیا مجھ کو  <e>
<s> چھاؤں میں جب گیا میں سستانے  <m> خواہشوں نے اٹھا دیا مجھ کو  <e>
<s> صبر کی چھت بچاتے ہیں کیسے  <m> آندھیوں نے سکھا دیا مجھ کو  <e>
<s> میں تھا بے فکر بیٹھ کشتی میں  <m> کشتی نے ہی ڈبو دیا مجھ کو  <e>
<s> فون پر تیری اس خموشی نے  <m> آج پھر سے رلا دیا مجھ کو  <e>
<s> کس قدر دوریوں کی چادر ہے  <m> کروٹوں نے بتا دیا مجھ کو  <e>
<s> غم زدہ زندگی رہی نہ رہی  <m> خوش رہے ہم خوشی رہی نہ رہی  <e>
<s> زندگی کی حسین راہوں میں  <m> چھاؤں ٹھنڈی کبھی رہی نہ رہی  <e>
<s> چاند تاروں میں زندگی کاٹی  <m> آپ کو یاد بھی رہی نہ رہی  <e>
<s> راہ مستی میں وہ چراغ ملے  <m> جل گئے روشنی رہی نہ رہی  <e>
<s> جب کوئی راہ پر لگا ہی نہیں  <m> رہبری رہبری رہی نہ رہی  <e>
<s> رہ گئی بات آپ کی چلئے  <m> میری وقعت رہی رہی نہ رہی  <e>
<s> دے کے امید پوچھتے ہیں مجھے  <m> دل میں حسرت کوئی رہی نہ رہی  <e>
<s> عمر گزری گناہ گاری میں  <m> فکر انجام کی رہی نہ رہی  <e>
<s> چاہتا ہوں انتہائے درد دل  <m> مل گئی آخر دوائے درد دل  <e>
<s> کیا ضروری تھی دوائے درد دل  <m> سن تو لیتے ماجرائے درد دل  <e>
<s> عشق کی وجہ ندامت کچھ نہ پوچھ  <m> دل ہے پہلو میں بجائے درد دل  <e>
<s> جس کو دل لینے پہ اتنا ناز ہے  <m> کاش ہوتا آشنائے درد دل  <e>
<s> کتنی محفوظ زندگی تھی کبھی  <m> دشمنی تھی نہ دوستی تھی کبھی  <e>
<s> اب فقط قہقہے لگاتا ہوں  <m> میری آنکھوں میں بھی نمی تھی کبھی  <e>
<s> سوچ کر اب قدم اٹھاتا ہوں  <m> میری راہوں میں گم رہی تھی کبھی  <e>
<s> اب دھواں ہے جو پی رہے ہیں نم  <m> آگ ہر موڑ پر لگی تھی کبھی  <e>
<s> اب تو بدلا ہے اپنا پیمانہ  <m> جو بری ہے وہی بھلی تھی کبھی  <e>
<s> تھا سفید و سیاہ سے واقف  <m> میری آنکھوں میں روشنی تھی کبھی  <e>
<s> اب تو تسبیح لے کے بیٹھے ہیں  <m> ہاتھ میں جن کے لبلبی تھی کبھی  <e>
<s> وہم کوئی گماں میں تھا ہی نہیں  <m> نقش اپنا نشاں میں تھا ہی نہیں  <e>
<s> مجھ سے منسوب ہو گیا کیوں کر  <m> وہ جو میرے بیاں میں تھا ہی نہیں  <e>
<s> لوگ کیسے مرا یقیں کرتے  <m> جھوٹ میرے بیاں میں تھا ہی نہیں  <e>
<s> چور آیا گیا بھی خالی ہاتھ  <m> میں تو اپنے مکاں میں تھا ہی نہیں  <e>
<s> بس پرانی گھسی پٹی باتیں  <m> رنگ تازہ بیاں میں تھا ہی نہیں  <e>
<s> پھیکی پھیکی بہار گزری ہے  <m> رنگ اپنا خزاں میں تھا ہی نہیں  <e>
<s> ہم نے سن کر بھی ان سنی کر دی  <m> کچھ تأثر اذاں میں تھا ہی نہیں  <e>
<s> میرے سر کے لیے جو ہو موزوں  <m> سنگ وہ آستاں میں تھا ہی نہیں  <e>
<s> دیر سے خامشی ہے خیمہ زن  <m> شور کیا کارواں میں تھا ہی نہیں  <e>
<s> آ رہا تھا زمین کی جانب  <m> وسوسہ آسماں میں تھا ہی نہیں  <e>
<s> ہاتھ خالی ہے کوئی کنکر اٹھا  <m> آنکھ سے ٹھہرا ہوا منظر اٹھا  <e>
<s> خامشی کا طنطنہ ہے ہر طرف  <m> شور یہ کیسا مرے اندر اٹھا  <e>
<s> کیا نہیں رکھا تھا میرے سامنے  <m> پھر بھی سجدے سے نہ میرا سر اٹھا  <e>
<s> اب بھی مالا مال ہے میرا ہنر  <m> سامنے سے میرے سیم و زر اٹھا  <e>
<s> میں بہت نادم ہوں اپنے کام سے  <m> میری مٹی سے نیا پیکر اٹھا  <e>
<s> میں بھی دیکھوں میرا قاتل کون ہے  <m> ڈھک نہ دے میرا بدن چادر اٹھا  <e>
<s> آ گماں سے گزر کے دیکھیں گے  <m> آسماں سے اتر کے دیکھیں گے  <e>
<s> ڈوب کر آ ابھر کے دیکھیں گے  <m> پیچ سارے بھنور کے دیکھیں گے  <e>
<s> ختم ہو رات کا طویل سفر  <m> زینہ زینہ اتر کے دیکھیں گے  <e>
<s> کس قدر ہے عمیق سناٹا  <m> اپنے اندر اتر کے دیکھیں گے  <e>
<s> کیا گزرتی ہے زندگی کے بعد  <m> آؤ کچھ دیر مر کے دیکھیں گے  <e>
<s> پاس باقی تکان ہے کتنی  <m> راستے میں ٹھہر کے دیکھیں گے  <e>
<s> لوگ سب ایک ہی قماش کے ہیں  <m> کیا ادھر کیا ادھر کے دیکھیں گے  <e>
<s> ہم نے ظاہر کیا سخن میں بہت  <m> شور باقی ہے کیوں بدن میں بہت  <e>
<s> کون آیا ہے اس خرابے میں  <m> روشنی ہے کہیں بدن میں بہت  <e>
<s> کوئی آواز کیوں نہیں آتی  <m> ہو کا عالم ہے کیوں بدن میں بہت  <e>
<s> پھڑپھڑانے کی آ رہی ہے صدا  <m> کون بے چین ہے بدن میں بہت  <e>
<s> ہے زمیں سے زمین تک پرواز  <m> خاک اٹھتی ہے پیرہن میں بہت  <e>
<s> رنگ و بو ہی نہیں فقط آباد  <m> خون اپنا بھی ہے چمن میں بہت  <e>
<s> ان کے آنے پہ دل فدا ہوگا  <m> ان کے جانے پہ جانے کیا ہوگا  <e>
<s> ایک منزل ہے گو مری ان کی  <m> رستہ لیکن جدا جدا ہوگا  <e>
<s> ان کے لب پر کبھی تو بھولے سے  <m> نام میرا بھی آ گیا ہوگا  <e>
<s> توبہ کر لی بھری جوانی میں  <m> کوئی مجھ سا بھی پارسا ہوگا  <e>
<s> میری کشتی کو ناخدا کا نہیں  <m> تند موجوں کا آسرا ہوگا  <e>
<s> بھول جانے کی ٹھان لی ہے مگر  <m> کب خیالوں سے وہ جدا ہوگا  <e>
<s> کاش ہوتی نہ یہ خطا ہم سے  <m> کیوں ہوئی عرض مدعا ہم سے  <e>
<s> اک تری یاد کا سہارا تھا  <m> وہ بھی اب ہو گئی جدا ہم سے  <e>
<s> عمر گزری منانے میں ان کے  <m> وہ خفا سے رہے سدا ہم سے  <e>
<s> ٹوٹ کر ہی رہا دل ناداں  <m> کوئی چارہ نہ ہو سکا ہم سے  <e>
<s> منزل شوق مل چکی ان کو  <m> مل گئے جن کو رہنما ہم سے  <e>
<s> پھول توڑے ہیں آپ نے لیکن  <m> خار الجھے ہیں بارہا ہم سے  <e>
<s> تم کبھی مائل کرم نہ ہوئے  <m> میری قسمت کے دور غم نہ ہوئے  <e>
<s> اشک ریزی سے ہم ہوئے بے دم  <m> تیرے دامن کے تار نم نہ ہوئے  <e>
<s> ہم نے طور وفا نہیں بدلا  <m> تیرے ظلم و ستم بھی کم نہ ہوئے  <e>
<s> تھک گئے راہ کی صعوبت سے  <m> میرے ساتھی مرے قدم نہ ہوئے  <e>
<s> راستے میں جو تھک کے بیٹھ گئے  <m> زندگی بھر وہ تازہ دم نہ ہوئے  <e>
<s> ملتفت وہ رہے زمانہ پر  <m> مورد لطف ایک ہم نہ ہوئے  <e>
<s> ساقیا یہ جو تجھ کو گھیرے ہیں  <m> ان میں کچھ رند کچھ لٹیرے ہیں  <e>
<s> اپنی تہذیب کھا رہی ہے ہمیں  <m> سانپ کے منہ میں خود سپیرے ہیں  <e>
<s> جس نے بخشے ہیں پھول گلشن کو  <m> اس نے کچھ خار بھی بکھیرے ہیں  <e>
<s> کل جو طوفان تھا سمندر میں  <m> اس کے اب ساحلوں پہ ڈیرے ہیں  <e>
<s> تیرے بارے میں کچھ نہیں معلوم  <m> ہم اگر ہیں تو صرف تیرے ہیں  <e>
<s> ہوش و غفلت میں پاس ہی موجود  <m> مجھ کو وہ ہر طرف سے گھیرے ہیں  <e>
<s> تم سے تو کیا نظر ملائیں گے  <m> خود سے بھی ہم نگاہ پھیرے ہیں  <e>
<s> ہو خدا کا کرم ارادوں پر  <m> جی رہے ہیں کسی کے وعدوں پر  <e>
<s> زندگی کو بنا دیا ہے چمن  <m> پھول برسیں تمہاری یادوں پر  <e>
<s> اصلیت کیا ہے یہ خدا جانے  <m> زندہ اب تک ہیں اعتقادوں پر  <e>
<s> پاس آ کر گریز کرتے ہو  <m> ظلم ہے یہ مری مرادوں پر  <e>
<s> چھن گئے تخت بادشاہوں کے  <m> تنگ دنیا ہے شاہ زادوں پر  <e>
<s> مل کے سب امن و چین سے رہئے  <m> لعنتیں بھیجئے فسادوں پر  <e>
<s> بندہ پتلا خطا کا ہوتا ہے  <m> مسئلہ تو انا کا ہوتا ہے  <e>
<s> وہی مستول ڈھیلا کرتے ہیں  <m> جن پہ تکیہ بلا کا ہوتا ہے  <e>
<s> ہم یونہی خواب بنتے رہتے ہیں  <m> کھیل سارا قضا کا ہوتا ہے  <e>
<s> سوختہ تن کی راکھ پر شاید  <m> ظلم باقی ہوا کا ہوتا ہے  <e>
<s> جس کو شبنم ملے نہ حصے کی  <m> پھول وہ ادھ کھلا سا ہوتا ہے  <e>
<s> شام غم کی سحر نہیں ہوتی  <m> یا ہمیں کو خبر نہیں ہوتی  <e>
<s> ہم نے سب دکھ جہاں کے دیکھے ہیں  <m> بیکلی اس قدر نہیں ہوتی  <e>
<s> نالہ یوں نارسا نہیں رہتا  <m> آہ یوں بے اثر نہیں ہوتی  <e>
<s> چاند ہے کہکشاں ہے تارے ہیں  <m> کوئی شے نامہ بر نہیں ہوتی  <e>
<s> ایک جاں سوز و نامراد خلش  <m> اس طرف ہے ادھر نہیں ہوتی  <e>
<s> دوستو عشق ہے خطا لیکن  <m> کیا خطا درگزر نہیں ہوتی  <e>
<s> رات آ کر گزر بھی جاتی ہے  <m> اک ہماری سحر نہیں ہوتی  <e>
<s> بے قراری سہی نہیں جاتی  <m> زندگی مختصر نہیں ہوتی  <e>
<s> ایک دن دیکھنے کو آ جاتے  <m> یہ ہوس عمر بھر نہیں ہوتی  <e>
<s> حسن سب کو خدا نہیں دیتا  <m> ہر کسی کی نظر نہیں ہوتی  <e>
<s> دل پیالہ نہیں گدائی کا  <m> عاشقی در بہ در نہیں ہوتی  <e>
<s> یوں ہی وابستگی نہیں ہوتی  <m> دور سے دوستی نہیں ہوتی  <e>
<s> جب دلوں میں غبار ہوتا ہے  <m> ڈھنگ سے بات بھی نہیں ہوتی  <e>
<s> چاند کا حسن بھی زمین سے ہے  <m> چاند پر چاندنی نہیں ہوتی  <e>
<s> جو نہ گزرے پری وشوں میں کبھی  <m> کام کی زندگی نہیں ہوتی  <e>
<s> دن کے بھولے کو رات ڈستی ہے  <m> شام کو واپسی نہیں ہوتی  <e>
<s> آدمی کیوں ہے وحشتوں کا شکار  <m> کیوں جنوں میں کمی نہیں ہوتی  <e>
<s> اک مرض کے ہزار ہیں نباض  <m> پھر بھی تشخیص ہی نہیں ہوتی  <e>
<s> ذہن سے دل کا بار اترا ہے  <m> پیرہن تار تار اترا ہے  <e>
<s> ڈوب جانے کی لذتیں مت پوچھ  <m> کون ایسے میں پار اترا ہے  <e>
<s> ترک مے کر کے بھی بہت پچھتائے  <m> مدتوں میں خمار اترا ہے  <e>
<s> دیکھ کر میرا دشت تنہائی  <m> رنگ روئے بہار اترا ہے  <e>
<s> پچھلی شب چاند میرے ساغر میں  <m> پے بہ پے بار بار اترا ہے  <e>
<s> کر برا تو بھلا نہیں ہوتا  <m> کر بھلا تو برا نہیں ہوتا  <e>
<s> اک وہی لاپتہ نہیں ہوتا  <m> جس کو اپنا پتا نہیں ہوتا  <e>
<s> سب نشانے اگر صحیح ہوتے  <m> تیر کوئی خطا نہیں ہوتا  <e>
<s> کون عاشق ہے کون ہے معشوق  <m> پیار میں فیصلہ نہیں ہوتا  <e>
<s> کوئی ایسی جگہ ہی دکھلاؤ  <m> جس جگہ پر خدا نہیں ہوتا  <e>
<s> کوچۂ یار جو نہ جاتا ہو  <m> راستہ راستہ نہیں ہوتا  <e>
<s> کامیابی کے راستوں کی طرف  <m> بیچ کا راستا نہیں ہوتا  <e>
<s> ساری دنیا تو ہو گئی میری  <m> اک فقط تو مرا نہیں ہوتا  <e>
<s> دل نظر پر اگر نظر رکھتے  <m> پیار کا حادثہ نہیں ہوتا  <e>
<s> جب تلک تو نہ ہو خیالوں میں  <m> کوئی سجدہ روا نہیں ہوتا  <e>
<s> اس کی مخمور آنکھ کے آگے  <m> مے کدہ مے کدہ نہیں ہوتا  <e>
<s> کوششیں خود ہی کرنا پڑتی ہیں  <m> بھیڑ میں راستہ نہیں ہوتا  <e>
<s> ایک عرصہ ہوا کہ نیند سے بھی  <m> آمنا سامنا نہیں ہوتا  <e>
<s> پیار ہو جائے کب کہاں کس سے  <m> یہ کسی کو پتا نہیں ہوتا  <e>
<s> ہم نے دیکھا ہے روبرو ان کے  <m> آئینہ آئینہ نہیں ہوتا  <e>
<s> صدقہ خیرات کیجئے صاحب  <m> مسکرانا برا نہیں ہوتا  <e>
<s> کیا کرامت بھی اب نہیں ہوگی  <m> مانا اب معجزہ نہیں ہوتا  <e>
<s> ہاتھ مشکل میں چھوڑ جاتے ہو  <m> یہ تو پھر تھامنا نہیں ہوتا  <e>
<s> پہلے نظریں اٹوٹ تھیں اور اب  <m> ہاتھ دل سے جدا نہیں ہوتا  <e>
<s> دل وہی اشک بار رہتا ہے  <m> غم سے جو ہمکنار رہتا ہے  <e>
<s> میں نے دیکھا خرد کے کاندھوں پر  <m> اک جنوں سا سوار رہتا ہے  <e>
<s> لب تبسم میں ہو گئے مشاق  <m> دل مگر سوگوار رہتا ہے  <e>
<s> ایک لمحے بھی سوچ لوں ان کو  <m> مدتوں اک خمار رہتا ہے  <e>
<s> دل رہے بے کلی کے گھیرے میں  <m> ذہن پہ تو سوار رہتا ہے  <e>
<s> تیرے خوابوں کی لت لگی جب سے  <m> رات کا انتظار رہتا ہے  <e>
<s> سچ کے دھاگے سے جو بنے رشتہ  <m> عمر بھر استوار رہتا ہے  <e>
<s> تیرے دل نے بھی پڑھ لیا کلمہ  <m> جس میں یہ گنہ گار رہتا ہے  <e>
<s> جب سے جوڑا ہے آپ سے رشتہ  <m> دامن تار تار رہتا ہے  <e>
<s> وہ تصور میں اک گھڑی آئیں  <m> دیر تک دل بہار رہتا ہے  <e>
<s> چاند سے اس لئے ہے پیار مجھے  <m> یہ بھی یاروں کا یار رہتا ہے  <e>
<s> گھر میں آتے ہی مہ جبیں نے کہا  <m> یاں تو اختر شمار رہتا ہے  <e>
<s> اب تو کر ڈالیے وفا اس کو  <m> وہ جو وعدہ ادھار رہتا ہے  <e>
<s> اک طرف گردشیں زمانے کی  <m> اک طرف تیرا پیار رہتا ہے  <e>
<s> ترے در سے جڑا ہوا مفلس  <m> عشق میں مال دار رہتا ہے  <e>
<s> ماں نے دے دی دعا تو حشر تلک  <m> اس کا باندھا حصار رہتا ہے  <e>
<s> پھر سے وہ لوٹ کر نہیں آیا  <m> پھر دعا میں اثر نہیں آیا  <e>
<s> چین آئے گا کیسے آج کی شب  <m> تارے نکلے قمر نہیں آیا  <e>
<s> لکھتے دیکھا تھا خواب میں ان کو  <m> اب تلک نامہ بر نہیں آیا  <e>
<s> میرے مرنے پہ آیا سارا جہاں  <m> جو تھا اک با خبر نہیں آیا  <e>
<s> چل بسی ماں لئے کھلی آنکھیں  <m> اس کا نور نظر نہیں آیا  <e>
<s> یوں تو پتھر بہت سے دیکھے ہیں  <m> کوئی تم سا نظر نہیں آیا  <e>
<s> میں اسے سوچتا رہا یعنی  <m> وہ مرا خواب ہے خدا یعنی  <e>
<s> ہجر سے ہجر تک تھی یہ ہجرت  <m> وہ ملا یعنی کھو گیا یعنی  <e>
<s> گردش مہر و ماہ کا حاصل  <m> یعنی میرا وجود لا یعنی  <e>
<s> دل کہاں شہسوار دنیا تھا  <m> سو گرا گر کے مر گیا یعنی  <e>
<s> تو مجھے اس کا نام بھول گیا  <m> ہو گیا میں بھی لاپتا یعنی  <e>
<s> کام کی بات پوچھتے کیا ہو  <m> کچھ ہوا کچھ نہیں ہوا یعنی  <e>
<s> چلتے رہئے تو سوکھ جائے گا  <m> یہ سمندر یہ آبلہ یعنی  <e>
<s> یعنی تم سے تو میں ملا ہی نہیں  <m> وہ کوئی اور شخص تھا یعنی  <e>
<s> کوئی آواز ٹوٹنے کی نہیں  <m> دل میں اک بات ہے خلا یعنی  <e>
<s> یونہی آتی نہیں ہوا مجھ میں  <m> ابھی روشن ہے اک دیا مجھ میں  <e>
<s> وہ مجھے دیکھ کر خموش رہا  <m> اور اک شور مچ گیا مجھ میں  <e>
<s> دونوں آدم کے منتقم بیٹے  <m> اور ہوا ان کا سامنا مجھ میں  <e>
<s> میں مدینے کو لوٹ آیا ہوں  <m> یعنی جاری ہے کربلا مجھ میں  <e>
<s> روشنی آنے والے خواب کی ہے  <m> دن تو کب کا گزر چکا مجھ میں  <e>
<s> اس اندھیرے میں جب کوئی بھی نہ تھا  <m> مجھ سے گم ہو گیا خدا مجھ میں  <e>
<s> نیند تو میں کما کے لاتا ہوں  <m> خواب لیکن چرا کے لاتا ہوں  <e>
<s> تم شجر کو ذرا دلاسا دو  <m> میں پرندے بلا کے لاتا ہوں  <e>
<s> عکس کے آگ میں اترنے تک  <m> آئنے میں سجا کے لاتا ہوں  <e>
<s> لے تو آتا ہوں دشت آنکھوں میں  <m> پانیوں کو دکھا کے لاتا ہوں  <e>
<s> پھل کی قسمت ہے پک کے گر جانا  <m> اور میں ٹہنی ہلا کے لاتا ہوں  <e>
<s> مجھ کو مجھ بن کہیں نہیں ہے قرار  <m> شہر سارا گھما کے لاتا ہوں  <e>
<s> راستہ جگنوؤں کا عادی ہے  <m> میں دیے کو بجھا کے لاتا ہوں  <e>
<s> آپ کیوں تیرگی سے لڑتے ہیں  <m> روشنی کو منا کے لاتا ہوں  <e>
<s> آگ لاتا ہوں مانگ کے لیکن  <m> اپنا قصہ سنا کے لاتا ہوں  <e>
<s> باندھتے شاعری میں ہو تل کو  <m> کیا کوئی راس آ گیا دل کو  <e>
<s> جانتی ہیں کہ اب وداعی ہے  <m> کشتیاں چومتی ہیں ساحل کو  <e>
<s> کام سب ہو گئے مرے آساں  <m> کون سمجھے گا میری مشکل کو  <e>
<s> پاؤں میں آنکھ تو نہیں پھر بھی  <m> دیکھتے ہیں قدم یہ منزل کو  <e>
<s> شام ہے میں ہوں بند کمرہ ہے  <m> ڈھونڈھتے ہیں چراغ محفل کو  <e>
<s> غم سے اک عمر کے مراسم ہیں  <m> توڑ دوں کیسے میں سلاسل کو  <e>
<s> دیکھ کر رو پڑا مری حالت  <m> کون سا غم ہے میرے قاتل کو  <e>
<s> چھاؤں افسوس دائمی نہ رہی  <m> دھوپ کا کیا رہی رہی نہ رہی  <e>
<s> آسرا چھن گیا ہے جینے کا  <m> آس تھی جو رہی سہی نہ رہی  <e>
<s> ہو گیا خواب پھول سا چہرہ  <m> شاخ دل بھی ہری بھری نہ رہی  <e>
<s> بہہ گئے آنسوؤں کے دریا میں  <m> آپ کی بات یاد ہی نہ رہی  <e>
<s> اک اداسی تھی رات تھی ہم تھے  <m> اور پھر حاجت خوشی نہ رہی  <e>
<s> مشورہ جس کا تس رہا لیکن  <m> مشوروں کی کبھی کمی نہ رہی  <e>
<s> واقعہ جو ہوا ہوا لیکن  <m> داستاں آپ سے جڑی نہ رہی  <e>
<s> ان علاقوں میں کیا رہا صاحب  <m> جن علاقوں میں شاعری نہ رہی  <e>
<s> اک تمنا تھی تیری محفل میں  <m> کیوں رہیں ہم اگر وحی نہ رہی  <e>
<s> درد کا جب تک مزا حاصل نہ تھا  <m> دل کہے جانے کے قابل دل نہ تھا  <e>
<s> ہائے ان مجبوریوں کو کیا کروں  <m> میں بھی خود فریاد کے قابل نہ تھا  <e>
<s> بھیک رکھ لو جو دعائیں دے گیا  <m> وہ فقیر عشق تھا سائل نہ تھا  <e>
<s> او لٹانے والے گلہائے کرم  <m> سب کا دل تھا کیا ہمارا دل نہ تھا  <e>
<s> سارے موسم ہیں مہربان سے کچھ  <m> روز اترتا ہے آسمان سے کچھ  <e>
<s> ہر عبارت سوال جیسی ہے  <m> لفظ غائب ہیں درمیان سے کچھ  <e>
<s> کس کی لو نے جلا دیا کس کو  <m> راکھ میں ہیں ابھی نشان سے کچھ  <e>
<s> کس سے تفسیر ماہ و سال کریں  <m> دن گزرتے ہیں بے امان سے کچھ  <e>
<s> کیا خبر یہ کہاں تلک پھیلے  <m> اٹھ رہا ہے دھواں گمان سے کچھ  <e>
<s> کارواں کس کا منزلیں کس کی  <m> کیا جھلکتا ہے داستان سے کچھ  <e>
<s> ایک تصویر روشنی لے کر  <m> سائے نکلے تو ہیں مکان سے کچھ  <e>
<s> اس قدر اعتبار کر لیجے  <m> ربط رکھتا ہوں خاندان سے کچھ  <e>
<s> تم بھی اس وقت سے ڈرو لوگو  <m> جب نکل جائے اس زبان سے کچھ  <e>
<s> شامل کارواں تو ہم بھی ہیں  <m> تیری جانب رواں تو ہم بھی ہے  <e>
<s> یہ حقیقت نہیں تو پھر کیا ہے  <m> یعنی وہم و گماں تو ہم بھی ہیں  <e>
<s> بار ہجرت سروں پہ ہے اپنے  <m> اتنے بے خانماں تو ہم بھی ہیں  <e>
<s> کہہ رہے ہیں خزاں زدہ چہرے  <m> اے بہارو یہاں تو ہم بھی ہیں  <e>
<s> سچ نہ مانو تو جھوٹ ہی کہہ لو  <m> اک رخ داستاں تو ہم بھی ہیں  <e>
<s> ہم کو خاک رہ سفر مت جان  <m> اے زمیں آسماں تو ہم بھی ہیں  <e>
<s> صرف معنی کی وسعتیں ہی نہیں  <m> لفظ کے درمیاں تو ہم بھی ہیں  <e>
<s> خواب نے رکھ لیا فسانے میں  <m> تم نے تاخیر کی جگانے میں  <e>
<s> اس زمیں کو فلک بنانے میں  <m> میں بھی شامل تھا اک زمانے میں  <e>
<s> تیرے کردار کو اٹھانے میں  <m> مجھ کو مرنا پڑا فسانے میں  <e>
<s> کام کرتے ہیں روز و شب صاحب  <m> ہم محبت کے کارخانے میں  <e>
<s> بام و در دشمنوں کے ساتھی تھے  <m> مجھ کو دیوار سے لگانے میں  <e>
<s> عشق میں تھوڑی سی سہولت تھی  <m> حضرت قیس کے زمانے میں  <e>
<s> دین و دنیا سے جانا پڑتا ہے  <m> دل کو دیوانگی بنانے میں  <e>
<s> وقت ہی ہر طرف رکاوٹ ہے  <m> لا مکاں سے مکاں بنانے میں  <e>
<s> آگ کے درمیان بیٹھے ہیں  <m> قصہ خوانی کے چائے خانے میں  <e>
<s> مکتب عشق میں سبق پڑھنے  <m> لوگ آئیں گے ہر زمانے میں  <e>
<s> رائیگانی کا عارضہ ہے مجھے  <m> زندگی ایک حادثہ ہے مجھے  <e>
<s> اس خرابے سے کب گلہ ہے مجھے  <m> اپنا ہونا ہی مسئلہ ہے مجھے  <e>
<s> ضمنی کردار ہوں کہانی کا  <m> اپنی تقدیر کا پتہ ہے مجھے  <e>
<s> مجھ کو اندر کی کچھ خبر ہی نہیں  <m> اور باہر کا سب پتہ ہے مجھے  <e>
<s> دشت میں شہر یاد آتا ہے  <m> عشق کا پہلا تجربہ ہے مجھے  <e>
<s> وقت کا راز جاننے سے میاں  <m> جانے یہ کون روکتا ہے مجھے  <e>
<s> ایک لمحے کو رک کے سن لے اسے  <m> اے زمیں تجھ سے جو گلہ ہے مجھے  <e>
<s> میری ہی آنکھ کے وسیلے سے  <m> خواب اندر سے دیکھتا ہے مجھے  <e>
<s> کتنے چہرے اٹھائے پھرتا ہوں  <m> آئینہ پھر بھی جانتا ہے مجھے  <e>
<s> اک خوشی سود پر ملی تھی کہیں  <m> اس کا قرضہ اتارنا ہے مجھے  <e>
<s> یوں ہی خاموش میں نہیں بیٹھا  <m> شور اندر کا ٹوکتا ہے مجھے  <e>
<s> ٹھوکروں میں اثر نہیں آیا  <m> دل ابھی راہ پر نہیں آیا  <e>
<s> خود میں دیکھا جو جھانک کر ترے بعد  <m> مجھ کو میں بھی نظر نہیں آیا  <e>
<s> مدتوں سے سکوت چیختا ہے  <m> لیکن اب تک اثر نہیں آیا  <e>
<s> چاند کس تمکنت سے نکلے گا  <m> تو اگر بام پر نہیں آیا  <e>
<s> کب سے گھر چھوڑ کر گیا ہوا ہوں  <m> کب سے میں لوٹ کر نہیں آیا  <e>
<s> کام اگر حسب مدعا نہ ہوا  <m> تیرا چاہا ہوا برا نہ ہوا  <e>
<s> خاک اڑتی جو ہم خدا ہوتے  <m> بندگی کا بھی حق ادا نہ ہوا  <e>
<s> سب جتایا کئے نیاز قدیم  <m> وہ کسی کا بھی آشنا نہ ہوا  <e>
<s> رخش ایام کو قرار کہاں  <m> ادھر آیا ادھر روانہ ہوا  <e>
<s> کیا کھلے جو کبھی نہ تھا پنہاں  <m> کیوں ملے جو کبھی جدا نہ ہوا  <e>
<s> سخت فتنہ جہان میں اٹھتا  <m> کوئی تجھ سا ترے سوا نہ ہوا  <e>
<s> جو گدھا خوئے بد کی دلدل میں  <m> جا پھنسا پھر کبھی رہا نہ ہوا  <e>
<s> تو نہ ہو یہ تو ہو نہیں سکتا  <m> میرا کیا تھا ہوا ہوا نہ ہوا  <e>
<s> رہرو مسلک توکل ہے  <m> وہ جو محتاج غیر کا نہ ہوا  <e>
<s> مرنا جینا وفا حیا کیا ہے  <m> ہم سے پوچھو یہ مدعا کیا ہے  <e>
<s> جو بھی ہے صاف صاف بولے وہ  <m> بے خبر ہے خفا خفا کیا ہے  <e>
<s> میرا محبوب ہے مرا مصرع  <m> بول اب تیرا قافیہ کیا ہے  <e>
<s> جس کو ہم نے نچوڑ پھینکا ہے  <m> اس جوانی میں اب بچا کیا ہے  <e>
<s> میں نے اپنے طبیب سے پوچھا  <m> درد وہ ہے تو پھر دوا کیا ہے  <e>
<s> ہم جوانی تلک پہنچ آئے  <m> یا الٰہی یہ ماجرا کیا ہے  <e>
<s> تم خدائی کا دعویٰ کرتے ہو  <m> تم خدا ہو تو پھر خدا کیا ہے  <e>
<s> پہلے جاں میرے لب تک آ جائے  <m> پھر بتاؤں گا حوصلہ کیا ہے  <e>
<s> خشک لب تین دن کی فاقہ کشی  <m> تم نا سمجھو گے کربلا کیا ہے  <e>
<s> بند کمرے میں دم نہ گھٹ جائے  <m> کھڑکیاں کھول دو ہوا آئے  <e>
<s> آ کے سورج سروں پہ بیٹھ گیا  <m> چھپ گئے ہیں بدن بدن سائے  <e>
<s> اتنا دم تو کسی دئے میں نہیں  <m> کون پاگل ہوا کو ٹھہرائے  <e>
<s> کیا کریں لے کے ایسی بارش کو  <m> رنگ پھولوں کا جس میں دھل جائے  <e>
<s> کبھی تجھ کو بھی بھولنا چاہوں  <m> کوئی شیطان ہے جو بہکائے  <e>
<s> دشت جاں پر برس رہے ہیں رنگ  <m> ایک آنچل فضا میں لہرائے  <e>
<s> قید زندان خامشی میں کوئی  <m> خود بھی تڑپے مجھے بھی تڑپائے  <e>
<s> اس نے اپنا لیا تو ٹھہرا میں  <m> وہ سمندر ہے اور دریا میں  <e>
<s> اس کی وسعت میں وسعتیں میری  <m> اس کی گہرائیوں میں گہرا میں  <e>
<s> سنگ برسے کہ پھول مت پوچھو  <m> ٹوٹنا تھا مجھے سو ٹوٹا میں  <e>
<s> ہم نشیں کیا جو ہم خیال نہیں  <m> انجمن انجمن ہوں تنہا میں  <e>
<s> ربط گفت و شنید ہو تو کھلے  <m> لوگ گونگے ہیں یا ہوں بہرا میں  <e>
<s> اب نہ جذبہ نہ آرزو نہ امید  <m> بن دوانوں کا ایک صحرا میں  <e>
<s> یاد رکھنا ہی ناگزیر ہے کیوں  <m> کبھی تجھ کو بھلا بھی سکتا میں  <e>
<s> تجھ سے مل کر یقیں ہوا ہے مجھے  <m> عشق اب تک نہیں ہوا ہے مجھے  <e>
<s> خاک ہی خاک ہے جہاں دیکھوں  <m> آسماں بھی زمیں ہوا ہے مجھے  <e>
<s> خون آنکھوں سے کیوں نہیں ٹپکا  <m> درد دل کے قریں ہوا ہے مجھے  <e>
<s> نقص لاتا ہے سامنے میرے  <m> آئنہ نکتہ چیں ہوا ہے مجھے  <e>
<s> یہ جو احساس زندگی ہے یہ  <m> شاعری کے تئیں ہوا ہے مجھے  <e>
<s> میں کڑی دھوپ میں ہوں اور ترا دھیان  <m> سایۂ عنبریں ہوا ہے مجھے  <e>
<s> اس سے پہلے میں خیریت سے تھا  <m> جو ہوا ہے یہیں ہوا ہے مجھے  <e>
<s> یہ ترا بانکپن یہ رعنائی  <m> رشک مہتاب تیری زیبائی  <e>
<s> حسن تیرا عجب کرشمہ ہے  <m> ایک عالم بنا تماشائی  <e>
<s> یاد آیا مجھے بدن تیرا  <m> دور قوس قزح جو لہرائی  <e>
<s> جب سے شمع وفا جلائی ہے  <m> انجمن بن گئی ہے تنہائی  <e>
<s> یوں گزرتے ہیں دیکھ کر مجھ کو  <m> جیسے مجھ سے نہیں شناسائی  <e>
<s> دیپ یادوں کے جل ہی جاتے ہیں  <m> چھیڑ دیتی ہے جب بھی پروائی  <e>
<s> نشتر غم نہ جس کو راس آیا  <m> زیست اس کو کبھی نہ راس آئی  <e>
<s> ایک روئے حسیں نظر آیا  <m> اب چراغوں میں روشنی آئی  <e>
<s> عشق کی خود سپردگی دیکھی  <m> خود تماشا بنا تماشائی  <e>
<s> دن میں آنے لگے ہیں خواب مجھے  <m> اس نے بھیجا ہے اک گلاب مجھے  <e>
<s> گفتگو سن رہا ہوں آنکھوں کی  <m> چاہئے آپ کا جواب مجھے  <e>
<s> وقت فرصت کا انتظار کروں  <m> اتنی فرصت کہاں جناب مجھے  <e>
<s> زعم تھا بے حساب چاہت ہے  <m> اس نے سمجھا دیا حساب مجھے  <e>
<s> پڑھتا رہتا ہوں آپ کا چہرہ  <m> اچھی لگتی ہے یہ کتاب مجھے  <e>
<s> لیجیے اور امتحان مرا  <m> اور ہونا ہے کامیاب مجھے  <e>
<s> چشم تر کو زبان کر بیٹھے  <m> حال دل کا بیان کر بیٹھے  <e>
<s> تم نے رسماً مجھے سلام کیا  <m> لوگ کیا کیا گمان کر بیٹھے  <e>
<s> ایک پل بھی کہاں سکون ملا  <m> آپ کو جب سے جان کر بیٹھے  <e>
<s> پستیوں میں کبھی گرا ڈالا  <m> اور کبھی آسمان کر بیٹھے  <e>
<s> آس کی شمع ٹمٹماتی رہی  <m> ہم کہاں ہار مان کر بیٹھے  <e>
<s> اک بڑی جنگ لڑ رہا ہوں میں  <m> ہنس کے تجھ سے بچھڑ رہا ہوں میں  <e>
<s> جیسے تم نے تو کچھ کیا ہی نہیں  <m> سارے فتنے کی جڑ رہا ہوں میں  <e>
<s> ایک تیرے لیے رفیق دل  <m> اک جہاں سے جھگڑ رہا ہوں میں  <e>
<s> زندگانی مری سنور جاتی  <m> گر سمجھتا بگڑ رہا ہوں میں  <e>
<s> کس کی خاطر غزل کی چادر پر  <m> گوہر فکر جڑ رہا ہوں میں  <e>
<s> کوئی چشمہ کبھی تو پھوٹے گا  <m> اپنی ایڑی رگڑ رہا ہوں میں  <e>
<s> مضطرب آپ کے بنا ہے جی  <m> یہ محبت بھی کیا بلا ہے جی  <e>
<s> جی رہا ہوں میں کتنا گھٹ گھٹ کر  <m> یہ مرا جی ہی جانتا ہے جی  <e>
<s> میرے سینے میں جو دھڑکتا ہے  <m> میرا دل ہے کہ آپ کا ہے جی  <e>
<s> آپ اس کو برا سمجھتے ہیں  <m> اپنا اپنا مشاہدہ ہے جی  <e>
<s> اتنے معصوم آپ مت بینے  <m> آپ لوگوں کو سب پتا ہے جی  <e>
<s> کیا بتاؤں کہ کتنی شدت سے  <m> تم سے ملنے کو چاہتا ہے جی  <e>
<s> چند یادیں ہیں چند سپنے ہیں  <m> اپنے حصے میں اور کیا ہے جی  <e>
<s> خواب کا ہم سفر رہا ہوں میں  <m> مدتوں در بدر رہا ہوں میں  <e>
<s> وہ یہیں آس پاس ہے میرے  <m> اس کو محسوس کر رہا ہوں میں  <e>
<s> اس کو پہچانتا ہوں ہر رخ سے  <m> اس کے نزدیک تر رہا ہوں میں  <e>
<s> طے ہوا یہ بھی مرحلہ آخر  <m> تیرگی سے ابھر رہا ہوں میں  <e>
<s> پھر اسی سمت ہے سفر میرا  <m> راہ روکے کھڑا ہے ڈر میرا  <e>
<s> کیسے کیسے مکین تھے اس کے  <m> اتنا ویراں کہاں تھا گھر میرا  <e>
<s> رائیگاں ہو گئی مری محنت  <m> اور یہ بے ثمر شجر میرا  <e>
<s> راستہ ہے کہ پھیلتا جائے  <m> ختم ہوتا نہیں سفر میرا  <e>
<s> پھر ہوا یوں کہ پر ہی ٹوٹ گئے  <m> بس کہاں تھا اڑان پر میرا  <e>
<s> قید کون و مکان سے نکلا  <m> ہر نفس امتحان سے نکلا  <e>
<s> میں بجھا بھی تو میرے بعد یہاں  <m> اک دھواں کیسی شان سے نکلا  <e>
<s> منزل گمشدہ سراغ ترا  <m> پاؤں کے اک نشان سے نکلا  <e>
<s> شکر ہے اس کی یاد کا پیکر  <m> میرے وہم و گمان سے نکلا  <e>
<s> ایک ٹھوکر پہ نور کا دریا  <m> شب کی اندھی چٹان سے نکلا  <e>
<s> بوکھلائی ہوا کہ طائر نو  <m> کتنی اونچی اڑان سے نکلا  <e>
<s> عشق اتنا کمال رکھتا ہے  <m> حسن کو غم شناس کرتا ہے  <e>
<s> چشم ساقی میں جام جم کی قسم  <m> رنگ دنیا و دیں چھلکتا ہے  <e>
<s> شمع محفل ہو یا کہ پروانہ  <m> وہ بھی جلتی ہے یہ بھی جلتا ہے  <e>
<s> ڈوب جائے نہ غم کا مے خانہ  <m> جام قلب حزیں چھلکتا ہے  <e>
<s> بس اے فتنہ خرام ناز ٹھہر  <m> اب قیامت کا دل مچلتا ہے  <e>
<s> مصلحت یہ ہے تم بدل جاؤ  <m> رنگ محفل اگر بدلتا ہے  <e>
<s> چشم خانہ مقام درد کا ہے  <m> ہر نظارے پہ نام درد کا ہے  <e>
<s> سرحد جاں تلک قلمرو دل  <m> اس سے آگے نظام درد کا ہے  <e>
<s> بے طلب جرأت حضوری کیا  <m> اشک ادنیٰ غلام درد کا ہے  <e>
<s> دم بخود تاب دید زعم سخن  <m> خامشی سے کلام درد کا ہے  <e>
<s> روح کے غم کدے پہ قہر سکوت  <m> اثر انتقام درد کا ہے  <e>
<s> ایک دھڑکن پہ ایک حشر اٹھائیں  <m> چپ جو ہیں احترام درد کا ہے  <e>
<s> بجھ گئیں وہ غزال آنکھیں بھی  <m> جن سے تابندہ نام درد کا ہے  <e>
<s> خشک آنکھوں سے خشک دامن تک  <m> یہ سفر گام گام درد کا ہے  <e>
<s> سر مژگان سرمگیں لرزاں  <m> طائر زیر دام درد کا ہے  <e>
<s> نہ رہا ذوق رنگ و بو مجھ کو  <m> اب نہ چھیڑ اے بہار تو مجھ کو  <e>
<s> اب اگر ہیں کہیں تو دیں آواز  <m> کیوں پھراتے ہیں کو بہ کو مجھ کو  <e>
<s> اب کسی اور کی تلاش نہیں  <m> ہے خود اپنی ہی جستجو مجھ کو  <e>
<s> نہ رہا کوئی تار دامن میں  <m> اب نہیں حاجت رفو مجھ کو  <e>
<s> ہائے اس وقت حال دل پوچھا  <m> جب نہ تھی تاب گفتگو مجھ کو  <e>
<s> جو تصور سے ماورا نہ ہوا  <m> وہ تو بندہ ہوا خدا نہ ہوا  <e>
<s> دل اگر درد آشنا نہ ہوا  <m> ننگ ہستی ہوا ہوا نہ ہوا  <e>
<s> رتبہ داں تھا جبین عشق کا میں  <m> حسن کے در پہ جبہہ سا نہ ہوا  <e>
<s> دل خطاوار اشتیاق سہی  <m> لب گنہ گار التجا نہ ہوا  <e>
<s> ننگ ہے بے عمل قبول بہشت  <m> یہ تو صدقہ ہوا صلا نہ ہوا  <e>
<s> حسن فطرت کی آبرو مجھ سے  <m> آب و گل میں ہے رنگ و بو مجھ سے  <e>
<s> میرے دم سے بنائے مے خانہ  <m> ہستئ شیشہ و سبو مجھ سے  <e>
<s> مجھ سے آتش کدوں میں سوز و گداز  <m> خانقاہوں میں ہائے و ہو مجھ سے  <e>
<s> شبنم ناتواں سہی لیکن  <m> اس گلستاں میں ہے نمو مجھ سے  <e>
<s> اک تگاپوئے دائمی ہے حیات  <m> کہہ رہی ہے یہ آب جو مجھ سے  <e>
<s> طاقت جنبش نظر بھی نہیں  <m> اب ہو کیا شرح آرزو مجھ سے  <e>
<s> دامن دل ہے تار تار اپنا  <m> کام کر ہی گئی بہار اپنا  <e>
<s> جب سے تسکین دے گیا ہے کوئی  <m> اور بھی دل ہے بے قرار اپنا  <e>
<s> دیکھ کر بھی انہیں نہ دیکھ سکے  <m> رہ گیا شوق انتظار اپنا  <e>
<s> جستجو آ گئی سر منزل  <m> رہ گیا راہ میں غبار اپنا  <e>
<s> وہ نظر پھر گئی تو کیا ہوگا  <m> اس نظر تک ہے اعتبار اپنا  <e>
<s> اس کی ہر جنبش نظر کے ساتھ  <m> رخ بدلتی گئی بہار اپنا  <e>
<s> وہ نگاہوں کو جب بدلتے ہیں  <m> دل سنبھالے نہیں سنبھلتے ہیں  <e>
<s> منزلیں دور ہیں کبھی نزدیک  <m> ہر قدم فاصلے بدلتے ہیں  <e>
<s> کون جانے کہ اک تبسم سے  <m> کتنے مفہوم غم نکلتے ہیں  <e>
<s> نہ گزر اتنی کج روی سے کہ لوگ  <m> تیرے نقش قدم پہ چلتے ہیں  <e>
<s> آگ بھی ان گھروں کو لگتی ہے  <m> جن گھروں میں چراغ جلتے ہیں  <e>
<s> اور دنیا میں ہم نے کیا دیکھا  <m> صرف تیرا ہی راستہ دیکھا  <e>
<s> اس نے سورج سے چار کیں آنکھیں  <m> جس نے منظر تھا رات کا دیکھا  <e>
<s> سسکیاں چاند کی سنیں ہم نے  <m> جب ستاروں کو ٹوٹتا دیکھا  <e>
<s> میرے دامن میں پیاس کتنی تھی  <m> میں نے دریا کا راستہ دیکھا  <e>
<s> حسن دیکھا تو انگلیاں کاٹیں  <m> کیا کریں گے اگر خدا دیکھا  <e>
<s> ہر شکن پھوٹ پھوٹ کر روئی  <m> رات پھر خواب کربلا دیکھا  <e>
<s> پنجۂ زیست میں پھنسا پنچھی  <m> پھڑپھڑاتے ہوئے مرا پنچھی  <e>
<s> پر نکلتے ہی اک اڑان بھری  <m> اور پھر خواب ہو گیا پنچھی  <e>
<s> ناتواں ہے ابھی وجود ترا  <m> پھر مخالف بھی ہے ہوا پنچھی  <e>
<s> پھر پلٹ کر کبھی نہیں آیا  <m> قید سے ہو گیا رہا پنچھی  <e>
<s> جا دعائیں ہیں تیرے ساتھ مری  <m> اب محافظ ترا خدا پنچھی  <e>
<s> جانے کب جسم کا قفس ٹوٹے  <m> اور اڑ جائے روح کا پنچھی  <e>
<s> خواہشوں کی کتاب تھے جب تھے  <m> زندگی کا نصاب تھے جب تھے  <e>
<s> اپنی انگلی پکڑ کے چلتے تھے  <m> خود کو ہم دستیاب تھے جب تھے  <e>
<s> طاق ماضی کے یہ اداس دیے  <m> شوق میں آفتاب تھے جب تھے  <e>
<s> اپنی آنکھوں میں اب کھٹکتے ہیں  <m> چشم یاراں کا خواب تھے جب تھے  <e>
<s> اب میسر کہاں ہیں خود کو بھی  <m> ہاں ترے بے حساب تھے جب تھے  <e>
<s> یہ جو آنکھیں بجھی بجھی ہیں ناں  <m> ان میں بھی چند خواب تھے جب تھے  <e>
<s> اب جو سوکھے پڑے ہیں قبروں پر  <m> یہ بھی تازہ گلاب تھے جب تھے  <e>
<s> دل لگی اور چیز ہوتی ہے  <m> دلبری اور چیز ہوتی ہے  <e>
<s> رسم ہے یوں معانقہ کرنا  <m> دوستی اور چیز ہوتی ہے  <e>
<s> با وضو ہوں میں قبلہ رو بھی مگر  <m> بندگی اور چیز ہوتی ہے  <e>
<s> ان اجالوں کو روشنی نہ کہو  <m> روشنی اور چیز ہوتی ہے  <e>
<s> ہم تو لاشیں ہیں سانس لیتی ہوئی  <m> زندگی اور چیز ہوتی ہے  <e>
<s> حرف در حرف درد ہیں بابا  <m> شاعری اور چیز ہوتی ہے  <e>
<s> کلمۂ بے خودی کے مجرم ہیں  <m> آپ سے دوستی کے مجرم ہیں  <e>
<s> آؤ غم کا طواف کرتے ہیں  <m> ہم فقط اک خوشی کے مجرم ہیں  <e>
<s> ہم چڑھاتے ہیں سولیاں جن کو  <m> قوم کی رہبری کے مجرم ہیں  <e>
<s> وقت منصف ہے خود سزا دے گا  <m> ہم اگر شاعری کے مجرم ہیں  <e>
<s> اے محبت اگر خدا ہے تو  <m> ہم تری بندگی کے مجرم ہیں  <e>
<s> اب وہ پہلا سا التفات کہاں  <m> آپ سنتے ہیں میری بات کہاں  <e>
<s> میری دیوانگی کا ذکر چھڑا  <m> آج پہنچے گی جانے بات کہاں  <e>
<s> دیپ کیا دل جلائے بیٹھے ہیں  <m> پھر بھی وہ رونق حیات کہاں  <e>
<s> زندگی بن گئی ہے افسانہ  <m> مجھ کو لے آئے واقعات کہاں  <e>
<s> یہ بتاؤں تو بات جائے گی  <m> لٹ گئی دل کی کائنات کہاں  <e>
<s> یہ زمانہ بھی جانتا ہوگا  <m> ہم کو لے آئے حادثات کہاں  <e>
<s> رات تاریک راستے خاموش  <m> منزلوں تک ہیں قمقمے خاموش  <e>
<s> آرزوؤں کے ڈھے گئے اہرام  <m> حسرتوں کے ہیں مقبرے خاموش  <e>
<s> دل کے اجڑے نگر سے گزرے ہیں  <m> کتنی یادوں کے قافلے خاموش  <e>
<s> منتظر تھے جو میری آمد کے  <m> ہیں منڈیروں پہ وہ دئیے خاموش  <e>
<s> میرے مستقبل محبت پر  <m> زندگی کے ہیں تجربے خاموش  <e>
<s> ذہن آذر ہے خواب گاہ جمود  <m> فکر و فن کے ہیں بت کدے خاموش  <e>
<s> جس کا چہرہ گلاب جیسا ہے  <m> اس کا ملنا تو خواب جیسا ہے  <e>
<s> بات کرتا ہوں اس لیے ان کی  <m> بات کرنا ثواب جیسا ہے  <e>
<s> میرا جینا تری جدائی میں  <m> اک مسلسل عذاب جیسا ہے  <e>
<s> نشہ اس کی نشیلی آنکھوں کا  <m> سب سے اچھی شراب جیسا ہے  <e>
<s> حال اس کا بھی آج کل یارو  <m> دل خانہ خراب جیسا ہے  <e>
<s> اس نے دل سے نکال رکھا ہے  <m> کس مصیبت میں ڈال رکھا ہے  <e>
<s> غور سے دیکھ اس کی آنکھوں میں  <m> روشنی کا کمال رکھا ہے  <e>
<s> اس سے ہوتی نہیں ملاقاتیں  <m> اس نے وعدوں پہ ٹال رکھا ہے  <e>
<s> میرے آنگن میں کیا خوشی آئے  <m> سامنے غم کا جال رکھا ہے  <e>
<s> وہ ہمیں پوچھنے نہیں آتا  <m> ہم نے جس کو سنبھال رکھا ہے  <e>
<s> اس کی ہم اس ادا پہ ہیں قربان  <m> رابطہ تو بحال رکھا ہے  <e>
<s> یہ کسی طور کھل نہیں پاتا  <m> کس نے کس کا خیال رکھا ہے  <e>
<s> اس کدورت سے مجھ کو ملتا ہے  <m> جیسے شیشے میں بال رکھا ہے  <e>
<s> جس کا اپنا نہیں جواب کوئی  <m> اس کے آگے سوال رکھا ہے  <e>
<s> بے کسی پر ظلم لا محدود ہے  <m> مطلع انصاف ابرآلود ہے  <e>
<s> وقت کی قیمت ادا کرنے کے بعد  <m> عہد کا فرعون پھر مسجود ہے  <e>
<s> ہر طرف زر کی پرستش ہے یہاں  <m> سنتے آئے تھے خدا معبود ہے  <e>
<s> چار سو ہے آتش و آہن کا کھیل  <m> اور خلا میں شعلہ و بارود ہے  <e>
<s> تابش علم و ہنر ہے بے ثمر  <m> کاوش حسن عمل بے سود ہے  <e>
<s> دکھ جدائی کے خواب ہو جائیں  <m> درد سارے گلاب ہو جائیں  <e>
<s> آپ بیٹھیں جو میرے پہلو میں  <m> لوگ جل کر کباب ہو جائیں  <e>
<s> ایک پل کو جو دور تم جاؤ  <m> اشک میرے کتاب ہو جائیں  <e>
<s> میرے لب پر سوال آیا ہے  <m> تیری آنکھیں جواب ہو جائیں  <e>
<s> رابطے میں رہا کرو تم بھی  <m> نہ کہیں دل خراب ہو جائیں  <e>
<s> جن پرندوں کو اڑنا آتا ہو  <m> ان پہ پنجرے عذاب ہو جائیں  <e>
<s> جانا چاہو تو کس نے روکا ہے  <m> بن مرے جی سکو گے اچھا ہے  <e>
<s> جب سے اس نے کہا خدا حافظ  <m> تب سے سب کچھ دھواں دھواں سا ہے  <e>
<s> آپ سے دھڑکنوں کی رونق ہے  <m> دل مجھے آپ جیسا لگتا ہے  <e>
<s> تم نہیں آئے ملنے ساون میں  <m> بارشوں کا مزاج پھیکا ہے  <e>
<s> یہ تو بس دل ہی جانتا ہے مرا  <m> میں نے کس دل سے تجھ کو چھوڑا ہے  <e>
<s> کل ہوا تھا گزر یہاں اس کا  <m> شہر کا پانی کل سے میٹھا ہے  <e>
<s> مجھ کو دنیا سمجھ میں کیا آتی  <m> ایک ہی شخص کو جو سوچا ہے  <e>
<s> یہ جو ترتیب سے بنا ہوا میں  <m> ایک مدت میں راستہ ہوا میں  <e>
<s> لوگ آتے تھے دیکھنے مجھ کو  <m> ایسے پتھر سے آئینہ ہوا میں  <e>
<s> کیا خبر کب نظر میں آ جاؤں  <m> شور میں ایک بولتا ہوا میں  <e>
<s> اب تو پہچان میں نہیں آتا  <m> تیری دیوار سے جڑا ہوا میں  <e>
<s> شہر کے بیچ آ گیا اک دن  <m> صحن کے بیچ دوڑتا ہوا میں  <e>
<s> آپ بھی اپنا شوق فرمائیں  <m> جانے کتنوں کا ہوں ڈسا ہوا میں  <e>
<s> شام ہوتی ہے تو نکلتا ہوں  <m> اس کی پلکوں سے چیختا ہوا میں <e>
<s> گھر کو جانے کا راستہ نہیں تھا  <m> ورنہ کرنے کو کیا سے کیا نہیں تھا  <e>
<s> مجھے کہتا تھا چھوڑ دے مجھ کو  <m> اور مرا ہاتھ چھوڑتا نہیں تھا  <e>
<s> کام سارے درست تھے میرے  <m> جب مجھے کوئی ٹوکتا نہیں تھا  <e>
<s> لوگ آنکھوں سے آتے جاتے تھے  <m> حرف جب راستہ بنا نہیں تھا  <e>
<s> تب کہیں لوگ جانتے تھے مجھے  <m> جب مجھے کوئی جانتا نہیں تھا  <e>
<s> تو نے مہجور کر دیا ہم کو  <m> سخت رنجور کر دیا ہم کو  <e>
<s> اپنی برق نگاہ سے تم نے  <m> شجر طور کر دیا ہم کو  <e>
<s> دل بنا عاشقی میں خود مختار  <m> اور مجبور کر دیا ہم کو  <e>
<s> ایسی تعریف کی کہ اے واعظ  <m> عاشق حور کر دیا ہم کو  <e>
<s> غم نہیں محتسب جو توڑ کے خم  <m> نشہ نے چور کر دیا ہم کو  <e>
<s> جس قدر ہم سے تم ہوئے نزدیک  <m> اس قدر دور کر دیا ہم کو  <e>
<s> کبھی بار غم فراق اتار  <m> تو نے مزدور کر دیا ہم کو  <e>
<s> ہو گیا مے سے نشۂ عرفان  <m> نار نے نور کر دیا ہم کو  <e>
<s> تھے تو مقہور ہونے کے لائق  <m> بارے مغفور کر دیا ہم کو  <e>
<s> گو یہ غم ہے کہ وہ حبیب نہیں  <m> پر خوشی ہے کوئی رقیب نہیں  <e>
<s> کیوں نہ ہوں طفل اشک آوارہ  <m> کہ معلم نہیں ادیب نہیں  <e>
<s> کل تصور میں آئی جو شب گور  <m> شب فرقت سے وہ مہیب نہیں  <e>
<s> ہیں سواری کے ساتھ فریادی  <m> کوئی اور آپ کا نقیب نہیں  <e>
<s> مدتوں سے ہوں جانتا ہوں وطن  <m> دشت غربت میں میں غریب نہیں  <e>
<s> تجھ سے اے دل خدا تو ہے اقرب  <m> غم نہیں بت اگر قریب نہیں  <e>
<s> جان کیوں کر بچے گی فرقت میں  <m> ہیں عدو سیکڑوں حبیب نہیں  <e>
<s> زندگانی مرض ہے موت شفا  <m> جز اجل کوئی اب طبیب نہیں  <e>
<s> صاف قاصد کو واں جواب ملا  <m> میرے خط کا یہی جواب ملا  <e>
<s> آج ذرے کو آفتاب ملا  <m> کہ مجھے ساغر شراب ملا  <e>
<s> کہتے ہیں صبح دم وہ دیکھ کے منہ  <m> جائے آئینہ آفتاب ملا  <e>
<s> بے ثبات اپنی بزم عیش جو ہے  <m> شیشۂ مے کی جا حباب ملا  <e>
<s> بخت نے پائی جب کہ بیداری  <m> میرے پائے طلب کو خواب ملا  <e>
<s> ہو گیا دل جو آبلہ ساقی  <m> سمجھے ہم شیشۂ شراب ملا  <e>
<s> گور بھی کھد رہی ہے مہر کے ساتھ  <m> آپ خوش ہو گئے خطاب ملا  <e>
<s> جب خدا کو جہاں بسانا تھا  <m> تجھ کو ایسا نہیں بنانا تھا  <e>
<s> میرے گھر تیرا آنا جانا تھا  <m> وہ بھی اے یار کیا زمانہ تھا  <e>
<s> پھر گئے آپ میرے کوچے سے  <m> دو قدم پر غریب خانہ تھا  <e>
<s> جو نہ سمجھے کہ عاشقی کیا ہے  <m> اس سے بیکار دل لگانا تھا  <e>
<s> آئے تھے بخت آزمانے ہم  <m> آپ کو تیغ آزمانا تھا  <e>
<s> اے ستم گار قبر عاشق پر  <m> چند آنسو تجھے بہانا تھا  <e>
<s> تو نے رہنے دیا پس دیوار  <m> ورنہ اپنا کہاں ٹھکانا تھا  <e>
<s> اب جہاں پر ہے شیخ کی مسجد  <m> پہلے اس جا شراب خانہ تھا  <e>
<s> دخل اہل ریا نہ رکھتے تھے  <m> پاک بازوں کا آنا جانا تھا  <e>
<s> بزم میں غیر کو نہ بلواتے  <m> آپ کو جب ہمیں بلانا تھا  <e>
<s> وہ چمن اب خزاں رسیدہ ہے  <m> بلبلوں کا جہاں ترانہ تھا  <e>
<s> سنتے ہیں وہ شجر بھی سوکھ گیا  <m> جس پہ صیاد آشیانہ تھا  <e>
<s> بجلیوں کے رقیب ہوتے ہیں  <m> چار تنکے عجیب ہوتے ہیں  <e>
<s> یاس و امید حسرت و ارماں  <m> زندگی کے نقیب ہوتے ہیں  <e>
<s> جتنے صیاد ہیں زمانے کے  <m> آشیاں کے قریب ہوتے ہیں  <e>
<s> دل کے زخموں سے کھیلنے والے  <m> دل کے بہتر طبیب ہوتے ہیں  <e>
<s> پانی مٹ کر بھی رہ گیا پانی  <m> ہوئے کیا بات کہہ گیا پانی  <e>
<s> کٹ گیا بوند بوند میں پتھر  <m> چوٹ پتھر کی سہہ گیا پانی  <e>
<s> خواب بھی برف کے گھروندے تھے  <m> جب کھلی آنکھ رہ گیا پانی  <e>
<s> شور کتنا کیا تھا لہروں نے  <m> ایک طوفاں میں بہہ گہا پانی  <e>
<s> زندگی نام ہے روانی کا  <m> جاتے جاتے یہ کہہ گیا پانی  <e>
<s> ہم نظاروں کو دیکھتے ہی رہے  <m> پل کے نیچے سے بہہ گیا پانی  <e>
<s> آج پھر چاند اس نے مانگا ہے  <m> چاند کا داغ پھر چھپانا ہے  <e>
<s> چاند کا حسن تو ہے لا ثانی  <m> پھر بھی کتنا فلک پہ تنہا ہے  <e>
<s> کاش کچھ اور مانگتا مجھ سے  <m> چاند خود گردشوں کا مارا ہے  <e>
<s> دور ہے چاند اس زمیں سے بہت  <m> پھر بھی ہر شب طواف کرتا ہے  <e>
<s> بستیوں سے نکل کے صحرا میں  <m> جستجو کس کی روز کرتا ہے  <e>
<s> کس خطا کی سزا ملی اس کو  <m> کس لیے روز گھٹتا بڑھتا ہے  <e>
<s> چاند سے یہ زمیں نہیں تنہا  <m> اے فلک تو بھی جگمگایا ہے  <e>
<s> آج تاروں کی بزم چمکی ہے  <m> چاند پر بادلوں کا سایا ہے  <e>
<s> روشنی پھوٹ نکلی مصرعوں سے  <m> چاند کو جب غزل میں سوچا ہے  <e>
<s> کچھ بلا اور کچھ ستم ہی سہی  <m> عشق میں فرقت صنم ہی سہی  <e>
<s> جس کو چاہیں اسے خوشی دے دیں  <m> میرے حصے میں ان کے غم ہی سہی  <e>
<s> کتنی ویران ہے صداقت بھی  <m> بتکدہ گر نہیں حرم ہی سہی  <e>
<s> میری خوددارئ وفا دیکھو  <m> سر جھکانے سے سر قلم ہی سہی  <e>
<s> زندگی آج تیرا لطف و کرم  <m> کم اگر ہے تو آج کم ہی سہی  <e>
<s> دوست جب ذی وقار ہوتا ہے  <m> دوستی کا معیار ہوتا ہے  <e>
<s> اب تصور کی سونی وادی میں  <m> روز جشن بہار ہوتا ہے  <e>
<s> گلشن جاں میں ان کے آنے سے  <m> گل صفت کاروبار ہوتا ہے  <e>
<s> جب بچھڑ جاتا ہے کوئی اپنا  <m> غم ہی بس روزگار ہوتا ہے  <e>
<s> چاند کا رقص ہو رہا ہے کہیں  <m> دل یہاں سے نثار ہوتا ہے  <e>
<s> شاخ در شاخ ہوتی ہے زخمی  <m> جب پرندہ شکار ہوتا ہے  <e>
<s> راستے جس طرف بلاتے ہیں  <m> ہم اسی سمت چلتے جاتے ہیں  <e>
<s> روز جاتے ہیں اپنے خوابوں تک  <m> روز چپ چاپ لوٹ آتے ہیں  <e>
<s> اڑتے پھرتے ہیں جو خس و خاشاک  <m> یہ کوئی داستاں سناتے ہیں  <e>
<s> یہ محبت بھی ایک نیکی ہے  <m> اس کو دریا میں ڈال آتے ہیں  <e>
<s> یاد کے اس کھنڈر میں اکثر ہم  <m> اپنے دل کا سراغ پاتے ہیں  <e>
<s> شام سے جل رہے ہیں بے مصرف  <m> ان چراغوں کو اب بجھاتے ہیں  <e>
<s> تم سا گر راہ بر نہیں ہوتا  <m> کوئی بھی راہ پر نہیں ہوتا  <e>
<s> راستے بھی فریب دیتے ہیں  <m> جب کوئی ہم سفر نہیں ہوتا  <e>
<s> اس کی یادیں جو ہم سفر ہوتیں  <m> تو سفر طول تر نہیں ہوتا  <e>
<s> اپنے سائے سے جو نہ ہو محروم  <m> ایسا کوئی شجر نہیں ہوتا  <e>
<s> ہاں میں اس کی اگر ملاتا ہاں  <m> دار پہ میرا سر نہیں ہوتا  <e>
<s> میں نکلتا ہوں جب سفر کے لئے  <m> گھر میں رخت سفر نہیں ہوتا  <e>
<s> ہر نفس وقف آرزو کر کے  <m> کچھ بھی پایا نہ جستجو کر کے  <e>
<s> سو شگوفے کھلا دیئے دل میں  <m> خندۂ گل سے گفتگو کر کے  <e>
<s> مسکراتا ہی کیوں نہ رہنے دو  <m> فائدہ چاک دل رفو کر کے  <e>
<s> کتنے نو خیز و نو دمیدہ پھول  <m> مر مٹے خواہش نمو کر کے  <e>
<s> غیرت دل نے آہ سوزاں کو  <m> رکھ دیا سرمۂ گلو کر کے  <e>
<s> تجھ کو دیکھا تو یہ لگا ہے مجھے  <m> عشق صدیوں سے جانتا ہے مجھے  <e>
<s> آشنا سڑکیں اجنبی چہرہ  <m> شہر میں اور کیا دکھا ہے مجھے  <e>
<s> لوگ قیمت مری لگاتے ہیں  <m> کس جگہ تو نے رکھ دیا ہے مجھے  <e>
<s> صبح رخصت کرے مکاں میرا  <m> شام کو خود ہی ڈھونڈھتا ہے مجھے  <e>
<s> رت جگو تم ہی کچھ بتاو اب  <m> عشق تو ہے ہی اور کیا ہے مجھے  <e>
<s> میں بھی کیا دوسروں کے جیسا ہوں  <m> خود کو باہر سے دیکھنا ہے مجھے  <e>
<s> بات سچ ہے مگر کہوں کیسے  <m> تشنگی نے ڈبو دیا ہے مجھے  <e>
<s> موج در موج مٹ رہا ہوں میں  <m> کون ساحل پہ لکھ گیا ہے مجھے  <e>
<s> کس لیے روز جاگ جاتا ہوں  <m> کون ہے جس کا ڈر لگا ہے مجھے  <e>
<s> حسن کے وسوسے سے باہر مل  <m> تو مجھے آئنے سے باہر مل  <e>
<s> رکھ بھرم کچھ تو بے لباسی کا  <m> شرم کے دائرے سے باہر مل  <e>
<s> ماورا نظم کی ہو بندش سے  <m> تو مجھے قافیے سے باہر مل  <e>
<s> وجد کی کیفیت میں چھو مجھ کو  <m> ہوش کے دائرے سے باہر مل  <e>
<s> پیار کے راگ راگ رہنے دے  <m> عشق کے فلسفے سے باہر مل  <e>
<s> ابر کی جھونپڑی سے باہر آ  <m> ریت کے قافلے سے باہر مل  <e>
<s> کھول نہ طاقچے کو عجلت میں  <m> چین سے حوصلے سے باہر مل  <e>
<s> خواب کی بارگہہ میں حاضر ہو  <m> نیند کے زاویے سے باہر مل  <e>
<s> کھینچ لے وقت کی طنابوں کو  <m> جسم کے فاصلے سے باہر مل  <e>
<s> کیا کہا جسم نوچنا ہے تجھے  <m> شام کے حاشیے سے باہر مل  <e>
<s> خاک پر پھینک دے انگوٹھی کو  <m> گھر کے اس فیصلے سے باہر مل  <e>
<s> دیکھ جا ہجر کی مصیبت میں  <m> وصل کے حادثے سے باہر مل  <e>
<s> اس کی ہستی قضا کی قید میں ہے  <m> جو پرندہ ہوا کی قید میں ہے  <e>
<s> اس سے بہتر ہے یار مر جاؤں  <m> میرا جینا خدا کی قید میں ہے  <e>
<s> شب سے خائف ہے نیند کی تتلی  <m> خواب دست حنا کی قید میں ہے  <e>
<s> دل مری آنکھ میں دھڑکتا ہے  <m> آنکھ تیری ادا کی قید میں ہے  <e>
<s> سب قبیلے ہیں خون کے پیاسے  <m> ساری بستی انا کی قید میں ہے  <e>
<s> چھوڑ کر پھر سے لوٹ آتا ہے  <m> تو مری کس دعا کی قید میں ہے  <e>
<s> وہ ضیا کو بھی پھونک سکتا ہے  <m> جو اندھیرا ضیا کی قید میں ہے  <e>
<s> وہ ہے آزاد ہر حوالے سے  <m> جو بشر کربلا کی قید میں ہے  <e>
<s> میں جوانی میں ہو گیا بوڑھا  <m> ابتدا انتہا کی قید میں ہے  <e>
<s> تم شفا ڈھونڈتے ہو دنیا میں  <m> اور وہ خاک شفا کی قید میں ہے  <e>
<s> زندگی میں جو یہ روانی ہے  <m> ایک کردار کی کہانی ہے  <e>
<s> میں نے اس سے کہا یہ آنسو ہیں  <m> اس نے مجھ سے کہا یہ پانی ہے  <e>
<s> ایک تو سرپھری ہوا کی چال  <m> اور کشتی بھی بادبانی ہے  <e>
<s> زخم جس وقت کی امانت تھا  <m> درد اس دور کی نشانی ہے  <e>
<s> شعر جس کو سمجھ رہے ہیں جناب  <m> یہ حقیقت میں بے زبانی ہے  <e>
<s> پھر وہی ہے سوال کون و مکاں  <m> پھر وہی میری بے مکانی ہے  <e>
<s> اے خدا یہ وجود کا جھگڑا  <m> خاک کا ہے کہ آسمانی ہے  <e>
<s> یہ غلط ہے یہ سال ٹھیک نہیں  <m> ہر گھڑی کا ملال ٹھیک نہیں  <e>
<s> زندگی اک خیال خانہ ہے  <m> آپ کا یہ خیال ٹھیک نہیں  <e>
<s> پھول کو دھول کی ضرورت ہے  <m> اس قدر دیکھ بھال ٹھیک نہیں  <e>
<s> گرنے والے نے سر اٹھا کے کہا  <m> ان ستاروں کی چال ٹھیک نہیں  <e>
<s> آئینہ ساز ٹھیک کہتا ہے  <m> شیشہ گر کی مثال ٹھیک نہیں  <e>
<s> ساتھ چلتے رہو مگر خاموش  <m> اس سفر میں سوال ٹھیک نہیں  <e>
<s> آپ کے ناخنوں سے یاد آیا  <m> میرے زخموں کا حال ٹھیک نہیں  <e>
<s> تیری مشکل کسی کو کیا معلوم  <m> اے میرے دل کسی کو کیا معلوم  <e>
<s> تیرا رستہ جدا ہی ہے سب سے  <m> تیری منزل کسی کو کیا معلوم  <e>
<s> جو کسی دل میں چل رہی ہے ابھی  <m> ایسی محفل کسی کو کیا معلوم  <e>
<s> دوسروں کے کنارے جانتے ہیں  <m> اپنا ساحل کسی کو کیا معلوم  <e>
<s> یہ ریاضی کا فارمولہ نہیں  <m> قیمت دل کسی کو کیا معلوم  <e>
<s> کتنا آسان ہو گیا ہوں میں  <m> میری مشکل کسی کو کیا معلوم  <e>
<s> شور میں ارتکاز ملتا ہے  <m> تب کہیں جا کے راز ملتا ہے  <e>
<s> گونج اٹھتی ہے دور تک آواز  <m> سوز سے جیسے ساز ملتا ہے  <e>
<s> آپ ہی آپ ہاتھ ملتے ہوئے  <m> زندگی کا جواز ملتا ہے  <e>
<s> خواب ملتے ہیں مخملیں کس کو  <m> کس کو بستر گداز ملتا ہے  <e>
<s> کس سے ہوتی ہیں راز کی باتیں  <m> کس کو وہ بے نیاز ملتا ہے  <e>
<s> دیکھیے کون سی ہواؤں میں  <m> وہ ہوائی جہاز ملتا ہے  <e>
<s> تم نے یہ ماجرا سنا ہے کیا  <m> جو بھی ہونا ہے ہو چکا ہے کیا  <e>
<s> وہ مسافر جو راستے میں تھا  <m> منزلوں سے گزر گیا ہے کیا  <e>
<s> کوئی ہوتا نہیں ہے آپ کے ساتھ  <m> آپ کے ساتھ مسئلہ ہے کیا  <e>
<s> یہ جو تدبیر کر رہا ہوں میں  <m> یہ بھی تقدیر میں لکھا ہے کیا  <e>
<s> دل بدل جائے گھر بدل جائے  <m> آدمی کا کوئی پتا ہے کیا  <e>
<s> کیا ہے یہ مستطیل تنہائی  <m> یہ اداسی کا دائرہ ہے کیا  <e>
<s> غور سے کون دیکھتا ہے یہاں  <m> ان چراغوں میں جل رہا ہے کیا  <e>
<s> تیرے دل سے اتر چکا ہوں میں  <m> ایسا لگتا ہے مر چکا ہوں میں  <e>
<s> اب مجھے کس طرح سمیٹو گے  <m> ریزہ ریزہ بکھر چکا ہوں میں  <e>
<s> تیری بے اعتنائیوں کے سبب  <m> ظرف کہتا ہے بھر چکا ہوں میں  <e>
<s> تجھ کو ساری دعائیں لگ جائیں  <m> اب تو جینے سے ڈر چکا ہوں میں  <e>
<s> ایک غم اور منتظر ہے مرا  <m> ایک غم سے گزر چکا ہوں میں  <e>
<s> تجھ کو نفرت سے ہی نہیں فرصت  <m> چاہتوں میں سنور چکا ہوں میں  <e>
<s> آئینہ اب نہیں ہے گرد آلود  <m> رو چکا ہوں نکھر چکا ہوں میں  <e>
<s> خود سے لڑنا بہت ہی مشکل ہے  <m> تیری خاطر یہ کر چکا ہوں میں  <e>
<s> اب تو باہر نکال پانی سے  <m> دیکھ اب تو ابھر چکا ہوں میں  <e>
<s> بھوک کم کم ہے پیاس کم کم ہے  <m> اب تو جینے کی آس کم کم ہے  <e>
<s> سانس لیتے تھے ہجر موسم میں  <m> اب یہ موسم بھی راس کم کم ہے  <e>
<s> تتلیاں اڑ گئیں یہ غم لے کر  <m> اب کے پھولوں میں باس کم کم ہے  <e>
<s> دل جو ملنے کی ضد نہیں کرتا  <m> اب یہ رہتا اداس کم کم ہے  <e>
<s> اپنی حالت اسے بتا نہ سکوں  <m> وہ جو چہرہ شناس کم کم ہے  <e>
<s> تجھ سے اک ہاتھ کیا ملا لیا ہے  <m> شہر نے واقعہ بنا لیا ہے  <e>
<s> ہم تو ہم تھے کہ اس پری رو نے  <m> آئنے کا بھی دل چرا لیا ہے  <e>
<s> ورنہ یہ سیل آب لے جاتا  <m> شہر کو آگ نے بچا لیا ہے  <e>
<s> ایسی ناؤ میں کیا سفر کرنا  <m> جس نے دریا کو دکھ سنا لیا ہے  <e>
<s> کوزہ گر نے ہماری مٹی سے  <m> کیا بنانا تھا کیا بنا لیا ہے  <e>
<s> دیکھیے پہلے کون مرتا ہے  <m> سانپ نے آدمی کو کھا لیا ہے  <e>
<s> جانے والوں کو اب اجازت ہے  <m> ہم نے اپنا دیا بجھا لیا ہے  <e>
<s> کوئی میرا امام تھا ہی نہیں  <m> میں کسی کا غلام تھا ہی نہیں  <e>
<s> تم کہاں سے یہ بت اٹھا لائے  <m> اس کہانی میں رام تھا ہی نہیں  <e>
<s> جس قدر شور آب و گل تھا یہاں  <m> اس قدر اہتمام تھا ہی نہیں  <e>
<s> اس لیے سادھ لی تھی چپ میں نے  <m> اس سے بہتر کلام تھا ہی نہیں  <e>
<s> ہم نے اس وقت بھی محبت کی  <m> جب محبت کا نام تھا ہی نہیں  <e>
<s> تو کہاں راستے میں آ گئی ہے  <m> زندگی تجھ سے کام تھا ہی نہیں  <e>
<s> وقت نے لا کھڑا کیا اس جا  <m> جو ہمارا مقام تھا ہی نہیں  <e>
<s> اس لیے خاص کر دیا گیا عشق  <m> عام لوگوں کا کام تھا ہی نہیں  <e>
<s> بات دل کو مرے لگی نہیں ہے  <m> میرے بھائی یہ شاعری نہیں ہے  <e>
<s> جانتی ہے مرے چراغ کی لو  <m> کون سے گھر میں روشنی نہیں ہے  <e>
<s> وہ تعلق بھی مستقل نہیں تھا  <m> یہ محبت بھی دائمی نہیں ہے  <e>
<s> میں جو قصہ سنا چکا تو کھلا  <m> کوئی دیوار بولتی نہیں ہے  <e>
<s> دیکھنے والی آنکھ بھی تو ہو  <m> کون دریا میں جل پری نہیں ہے  <e>
<s> بزدلا چھپ کے وار کرتا ہے  <m> تجھ کو تہذیب دشمنی نہیں ہے  <e>
<s> کیا کروں اس بہشت کو جس میں  <m> ایک بوتل شراب کی نہیں ہے  <e>
<s> تجھ سے ملنا بھی ہے نہیں بھی مجھے  <m> اور طبیعت الجھ رہی نہیں ہے  <e>
<s> کون سے شہر کے چراغ ہو تم  <m> تم میں دم بھر کی روشنی نہیں ہے  <e>
<s> احتیاطاً اسے چھوا نہیں ہے  <m> آدمی ہے کوئی خدا نہیں ہے  <e>
<s> دشت میں آتے جاتے رہتے ہیں  <m> یہ ہمارے لیے نیا نہیں ہے  <e>
<s> تم سمجھتے ہو ناخدا خود کو  <m> تم پہ دریا ابھی کھلا نہیں ہے  <e>
<s> جس کا حل سوچنے میں وقت لگے  <m> وہ محبت ہے مسئلہ نہیں ہے  <e>
<s> باغ پر شعر کہنے والوں کا  <m> ایک مصرع ہرا بھرا نہیں ہے  <e>
<s> ریت ہی ریت ہے تہہ دریا  <m> یعنی صحرا ابھی مرا نہیں ہے  <e>
<s> آؤ چلتے ہیں اب خلا کی طرف  <m> سن رہے ہیں وہاں خلا نہیں ہے  <e>
<s> اس کا لہجہ کتاب جیسا ہے  <m> اور وہ خود گلاب جیسا ہے  <e>
<s> دھوپ ہو چاندنی ہو بارش ہو  <m> ایک چہرہ کہ خواب جیسا ہے  <e>
<s> بے ہنر شہرتوں کے جنگل میں  <m> سنگ بھی آفتاب جیسا ہے  <e>
<s> بھول جاؤ گے خال و خد اپنے  <m> آئنہ بھی سراب جیسا ہے  <e>
<s> وصل کے رنگ بھی بدلتے تھے  <m> ہجر بھی انقلاب جیسا ہے  <e>
<s> یاد رکھنا بھی تجھ کو سہل نہ تھا  <m> بھولنا بھی عذاب جیسا ہے  <e>
<s> بے ستارہ ہے آسماں تجھ بن  <m> اور سمندر سراب جیسا ہے  <e>
<s> خواہش جاں کو آزمانا ہے  <m> غم پکارے تو مسکرانا ہے  <e>
<s> حسن پھر لے رہا ہے انگڑائی  <m> پیار کو پھر فریب کھانا ہے  <e>
<s> اک ترے گیسوؤں کی چھاؤں میں  <m> ہر اجالا سمیٹ لانا ہے  <e>
<s> ان کو بارش کا خوف ہے جن کو  <m> اپنا گھر آگ میں جلانا ہے  <e>
<s> وہ چمک ہوں کہ رائیگاں ہو کر  <m> در و دیوار کو سجانا ہے  <e>
<s> آتے آتے قرار آئے گا  <m> رفتہ رفتہ تجھے بھلانا ہے  <e>
<s> دل میں ان کو بسا کے دیکھ لیا  <m> آگ گھر میں لگا کے دیکھ لیا  <e>
<s> زندگانی وبال دوش ہوئی  <m> دل کی باتوں میں آ کے دیکھ لیا  <e>
<s> اشک بھر لائی ہیں مری آنکھیں  <m> اس نے جب مسکرا کے دیکھ لیا  <e>
<s> اور اب کس کا اعتبار کریں  <m> دل کو اپنا بنا کے دیکھ لیا  <e>
<s> ان کی عادت ہے مسکرا دینا  <m> ہم نے آنسو بہا کے دیکھ لیا  <e>
<s> ہم کو جادو کا اعتبار نہ تھا  <m> ان سے نظریں ملا کے دیکھ لیا  <e>
<s> غنچۂ دل کبھی کھلا ہی نہیں  <m> بارہا مسکرا کے دیکھ لیا  <e>
<s> اختصار جواب کے قرباں  <m> مسکرا مسکرا کے دیکھ لیا  <e>
<s> کس کی کھوئی ہوئی ہنسی تھی میں  <m> کس کے ہونٹوں پہ آ گئی تھی میں  <e>
<s> کن زمانوں پہ منکشف ہوئی ہوں  <m> کن زمانوں کی روشنی تھی میں  <e>
<s> میں کسی شخص کی اداسی تھی  <m> سرد لہجے میں بولتی تھی میں  <e>
<s> دن ڈھلے لوٹتے پرندوں کو  <m> گھر کی کھڑکی سے دیکھتی تھی میں  <e>
<s> کاش اک بار دیکھ لیتے تم  <m> راستے میں پڑی ہوئی تھی میں  <e>
<s> اب جو افسردگی کی چادر ہوں  <m> موسم گل کی اوڑھنی تھی میں  <e>
<s> خود کو دریافت کرنے نکلی ہوں  <m> یعنی خود سے کہیں خفی تھی میں  <e>
<s> گنگناتا تھا شب کے پچھلے پہر  <m> جانے کس دل کی راگنی تھی میں  <e>
<s> پھر دسمبر تھا سرد راتیں تھیں  <m> شہر سوتا تھا جاگتی تھی میں  <e>
<s> اس نے جب ہاتھ ہاتھ پر رکھا  <m> سرخ پھولوں سے بھر گئی تھی میں  <e>
<s> آج دیکھا تھا آئنہ میں نے  <m> اور پھر دیر تک ہنسی تھی میں  <e>
<s> جانے کیا بات یاد آئی مجھے  <m> ہنستے ہنستے جو رو پڑی تھی میں  <e>
<s> میں نے اک شام پا لیا تھا اسے  <m> اس سے اک رات کھو گئی تھی میں  <e>
<s> جانتا کون مجھ کو میرے سوا  <m> گھر کے اندر بھی اجنبی تھی میں  <e>
<s> میری پرتیں نہیں کھلیں اب تک  <m> دیوتاؤں کی شاعری تھی میں  <e>
<s> دل کی اک اک کنی بچھاتی ہوں  <m> رات بھر روشنی بچھاتی ہوں  <e>
<s> شاید آج آئے وہ مجھے ملنے  <m> صحن میں چاندنی بچھاتی ہوں  <e>
<s> دیکھیے ڈوبتا ہوا سورج  <m> بیٹھیے اوڑھنی بچھاتی ہوں  <e>
<s> اوڑھ لیتی ہوں ہجر بستر پر  <m> اپنی خستہ تنی بچھاتی ہوں  <e>
<s> دل کا ہر درد کھو گیا جیسے  <m> میں تو پتھر کا ہو گیا جیسے  <e>
<s> داغ باقی نہیں کہ نقش کہوں  <m> کوئی دیوار دھو گیا جیسے  <e>
<s> جاگتا ذہن غم کی دھوپ میں تھا  <m> چھاؤں پاتے ہی سو گیا جیسے  <e>
<s> دیکھنے والا تھا کل اس کا تپاک  <m> پھر سے وہ غیر ہو گیا جیسے  <e>
<s> کچھ بچھڑنے کے بھی طریقے ہیں  <m> خیر جانے دو جو گیا جیسے  <e>
<s> وہ زمانہ گزر گیا کب کا  <m> تھا جو دیوانہ مر گیا کب کا  <e>
<s> ڈھونڈھتا تھا جو اک نئی دنیا  <m> لوٹ کے اپنے گھر گیا کب کا  <e>
<s> وہ جو لایا تھا ہم کو دریا تک  <m> پار اکیلے اتر گیا کب کا  <e>
<s> اس کا جو حال ہے وہی جانے  <m> اپنا تو زخم بھر گیا کب کا  <e>
<s> خواب در خواب تھا جو شیرازہ  <m> اب کہاں ہے بکھر گیا کب کا  <e>
<s> نہ خوشی دے تو کچھ دلاسہ دے  <m> دوست جیسے ہو مجھ کو بہلا دے  <e>
<s> آگہی سے ملی ہے تنہائی  <m> آ مری جان مجھ کو دھوکہ دے  <e>
<s> اب تو تکمیل کی بھی شرط نہیں  <m> زندگی اب تو اک تمنا دے  <e>
<s> اے سفر اتنا رائیگاں تو نہ جا  <m> نہ ہو منزل کہیں تو پہنچا دے  <e>
<s> ترک کرنا ہے گر تعلق تو  <m> خود نہ جا تو کسی سے کہلا دے  <e>
<s> میرے دل میں اتر گیا سورج  <m> تیرگی میں نکھر گیا سورج  <e>
<s> درس دے کر ہمیں اجالے کا  <m> خود اندھیرے کے گھر گیا سورج  <e>
<s> ہم سے وعدہ تھا اک سویرے کا  <m> ہائے کیسا مکر گیا سورج  <e>
<s> چاندنی عکس چاند آئینہ  <m> آئینے میں سنور گیا سورج  <e>
<s> ڈوبتے وقت زرد تھا اتنا  <m> لوگ سمجھے کہ مر گیا سورج  <e>
<s> اپنی تجویز پر گنوائے گئے  <m> ہم اگر اس جہاں میں پائے گئے  <e>
<s> دل کے اطراف میں امیدیں تھیں  <m> دیکھ دیکھ ان کو مسکرائے گئے  <e>
<s> اپنے ہونے میں سانس لیتے تھے  <m> مر گئے اس قدر ستائے گئے  <e>
<s> فرض تھے جو نہیں ہوئے وہ ادا  <m> قرض تھے جو نہیں چکائے گئے  <e>
<s> فائدہ موت میں دکھائی دیا  <m> زیست والے اداس پائے گئے  <e>
<s> کتنا افسردہ ہے خیال اس کا  <m> وہ نہیں ہے تو ہے ملال اس کا  <e>
<s> عکس در عکس سایۂ لرزاں  <m> آئینہ آئینہ جمال اس کا  <e>
<s> کتنا مشکل ہوا جواب مجھے  <m> کتنا آسان تھا سوال اس کا  <e>
<s> لوٹ آتا ہے زخمی خواب لیے  <m> خوش یقینی میں احتمال اس کا  <e>
<s> دیر تک گفتگو اداس رہی  <m> خامشی میں بھی تھا خیال اس کا  <e>
<s> ہوش اس کا ہے بے خودی اس کی  <m> زندگی کی ہر اک گھڑی اس کی  <e>
<s> دور تک ملگجا سا سناٹا  <m> اور آہٹ کبھی کبھی اس کی  <e>
<s> عشق میرا ہے صوفیوں جیسا  <m> صرف مطلوب ہے خوشی اس کی  <e>
<s> دل کو ہونٹوں سے دور رکھتا ہے  <m> مار ڈالے گی خامشی اس کی  <e>
<s> تیرگی چھا رہی ہے ہر جانب  <m> بے وفائی ہے شام سی اس کی  <e>
<s> دیکھ کر خوش گماں ہوا ہے دل  <m> گرم جوشی کمال کی اس کی  <e>
<s> ہم سفر جس کا خوب سیرت ہو  <m> خوبصورت ہے زندگی اس کی  <e>
<s> کیا عجب اپنی زندگانی ہے  <m> نا مکمل سی اک کہانی ہے  <e>
<s> پھول کھلنے لگے ہیں یادوں کے  <m> اب طبیعت میں کچھ روانی ہے  <e>
<s> خون ٹپکا ہے میری آنکھوں سے  <m> اک مسیحا کی مہربانی ہے  <e>
<s> خود کو کلمہ پڑھا لیا ہم نے  <m> پھر بھی عادت وہی پرانی ہے  <e>
<s> وہ کتابوں میں رہ گیا لیکن  <m> اس کی زندہ ابھی کہانی ہے  <e>
<s> ایک تو ہی نہ تھا مرا ورنہ  <m> ساری دنیا مری دیوانی ہے  <e>
<s> زندہ جاوید ذات ہے اس کی  <m> اور جو کچھ بھی ہے وہ فانی ہے  <e>
<s> آپ دینے کو کیا نہیں دیتے  <m> بس وفا کا صلہ نہیں دیتے  <e>
<s> راہ ان کی بہت کشادہ ہے  <m> جو کبھی راستہ نہیں دیتے  <e>
<s> میں بھی رسماً سلام کرتا ہوں  <m> دل سے وہ بھی دعا نہیں دیتے  <e>
<s> میں یہی سوچتا ہوں میں اکثر  <m> وہ مجھے کیوں بھلا نہیں دیتے  <e>
<s> صرف تجھ کو پکارتے ہیں ہم  <m> ہر کسی کو صدا نہیں دیتے  <e>
<s> آشیانے کی بات کرتے ہو  <m> دل جلانے کی بات کرتے ہو  <e>
<s> ساری دنیا کے رنج و غم دے کر  <m> مسکرانے کی بات کرتے ہو  <e>
<s> ہم کو اپنی خبر نہیں یارو  <m> تم زمانے کی بات کرتے ہو  <e>
<s> ذکر میرا سنا تو چڑھ کے کہا  <m> کس دوانے کی بات کرتے ہو  <e>
<s> حادثہ تھا گزر گیا ہوگا  <m> کس کے جانے کی بات کرتے ہو  <e>
<s> اس طرف سے ذرا گزر جاؤ  <m> خشک پتوں میں رنگ بھر جاؤ  <e>
<s> جی اٹھیں جاں بہ لب یہ دیواریں  <m> آؤ یہ معجزہ بھی کر جاؤ  <e>
<s> روح تک تازگی سی پھیلا دو  <m> بن کے خوشبو ذرا بکھر جاؤ  <e>
<s> یہ ہنر بھی تو تم کو آتا ہے  <m> پھر سے وعدہ کرو مکر جاؤ  <e>
<s> مجھ کو جینے سے فائدہ بھی نہیں  <m> اور پھر مرضئ خدا بھی نہیں  <e>
<s> نہیں معلوم کیا میں کہتا ہوں  <m> تم نہیں ہو تو کیا خدا بھی نہیں  <e>
<s> موت اب زندگی بھی ہے مجھ کو  <m> جب مرے درد کی دوا بھی نہیں  <e>
<s> سر بالیں وہ مسکراتے ہیں  <m> میری تقدیر میں شفا بھی نہیں  <e>
<s> جھلملاتا ہے صبح کا تارا  <m> اب تو جینے کا آسرا بھی نہیں  <e>
<s> زندگی کا مزا نہیں ملتا  <m> بت ملے تو خدا نہیں ملتا  <e>
<s> منزل آخری ہے قبر مری  <m> اب کوئی راستہ نہیں ملتا  <e>
<s> خوگر ظلم ہو گیا ایسا  <m> مجھ کو لطف وفا نہیں ملتا  <e>
<s> نگہ یاس سے کسے دیکھوں  <m> دل درد آشنا نہیں ملتا  <e>
<s> بات اتنی نہ عمر بھر سمجھے  <m> کیا ملا اور کیا نہیں ملتا  <e>
<s> جو دعا تھی وہ بے اثر ٹھہری  <m> ہر خوشی اتنی مختصر ٹھہری  <e>
<s> وہ اچانک بچھڑ گئے سب سے  <m> دل کی دھڑکن بھی اس قدر ٹھہری  <e>
<s> اپنی بستی اجاڑنے والے  <m> تجھ کو اس بات کی خبر ٹھہری  <e>
<s> حشر برپا کیا جدائی پر  <m> کس قیامت کی چشم تر ٹھہری  <e>
<s> ہم تو بے حال ہو گئے ہوتے  <m> شاعری ان کی چارہ گر ٹھہری  <e>
<s> چاند ڈوبا تو یہ سزا پائی  <m> بات کرنے لگی ہے تنہائی  <e>
<s> کار زار حیات میں اکثر  <m> ہم کو اپنوں نے دی ہے رسوائی  <e>
<s> پھر ملے بھی تو اجنبی کی طرح  <m> کام آئی نہیں شناسائی  <e>
<s> ہے کہاں کشت کفر دشت خیال  <m> دور تک میں ہوں اور تنہائی  <e>
<s> ایک محور پہ آ نہیں سکتے  <m> وہ در شوق اور جبیں سائی  <e>
<s> خار سے گل جدا نہیں ہوتے  <m> بات ہم نے انہیں یہ سمجھائی  <e>
<s> زینت دار ہم بنے لیکن  <m> آپ لائے ہیں یہ قضا لائی  <e>
<s> ایسی دنیا کا اعتبار نہیں  <m> کوئی بھی جس میں غم گسار نہیں  <e>
<s> زندگی کو گزارنے والو  <m> کیا تمہیں اپنا انتظار نہیں  <e>
<s> چاہتوں کا وہاں وجود کہاں  <m> خواہشوں کا جہاں شمار نہیں  <e>
<s> پھر بھی ہوگا نہیں اسے احساس  <m> پتھروں سے لہو گزار نہیں  <e>
<s> تم سنو تو سناؤں دل کی بات  <m> زندگی اس زمیں پہ بار نہیں  <e>
<s> تم نے وعدہ تو کر لیا لیکن  <m> سانس کا کوئی اعتبار نہیں  <e>
<s> دل کو حاصل خوشی نہیں ہوتی  <m> ایک پل زندگی نہیں ہوتی  <e>
<s> رات آنکھوں میں کٹ گئی لیکن  <m> درد میں کچھ کمی نہیں ہوتی  <e>
<s> کچھ تو ہے دوستی کے پہلو میں  <m> بے سبب دشمنی نہیں ہوتی  <e>
<s> ہر کوئی آپ سا نہیں ہوتا  <m> ہر گلی وہ گلی نہیں ہوتی  <e>
<s> دوش پر بار غم اٹھائے ہوئے  <m> چل رہا ہوں قدم جمائے ہوئے  <e>
<s> مجھ کو میری انا نے مار دیا  <m> جو بھی اپنے تھے سب پرائے ہوئے  <e>
<s> پھر اسی رہ گزر پہ بیٹھا ہوں  <m> آرزو کے دئے جلائے ہوئے  <e>
<s> ساحلوں پر پہنچ کے ڈوب گئے  <m> تھے جو طوفاں سے بچ کے آئے ہوئے  <e>
<s> میں خوشامد کے سائبان میں تھا  <m> ایک نا آشنا امان میں تھا  <e>
<s> وہ ہواؤں کے جال بنتا رہا  <m> اور میں بھی کسی اڑان میں تھا  <e>
<s> لفظ و معنی میں کیوں الجھتے ہو  <m> یہ تو سوچو وہ کس کے دھیان میں تھا  <e>
<s> تجھ سے بچھڑا مگر یقیں نہ کیا  <m> یہ اگرچہ مرے گمان میں تھا  <e>
<s> خوف دیوار و در میں پلتا رہا  <m> میں وہ بے گھر تھا جو مکان میں تھا  <e>
<s> خواہشوں کا بدن سمندر ہے  <m> روح اس کے یقیں کا مظہر ہے  <e>
<s> کبھی خوش ہو گیا کبھی غمگیں  <m> میرا موسم تو میرے اندر ہے  <e>
<s> بس وہی کیوں پسند ہے مجھ کو  <m> جو مری دسترس سے باہر ہے  <e>
<s> کوئی بھی مطمئن نہیں ملتا  <m> آدمی کا یہی مقدر ہے  <e>
<s> ایک ہو جس کا ظاہر و باطن  <m> سچ تو یہ ہے وہ سب سے بہتر ہے  <e>
<s> اپنی ہی ذات میں ہیں سب محصور  <m> اپنا اپنا ہر ایک کا گھر ہے  <e>
<s> خواہش بال و پر میں رہتا ہے  <m> مطمئن کون گھر میں رہتا ہے  <e>
<s> لمحہ لمحہ سفر میں رہتا ہے  <m> چاند کب کس نگر میں رہتا ہے  <e>
<s> جان جاں آج کل ترا قاتل  <m> کوچۂ چارہ گر میں رہتا ہے  <e>
<s> بھول جاؤں اسے مگر کیسے  <m> وہ جو میری نظر میں رہتا ہے  <e>
<s> بے خبر سائباں ابھی تک ہے  <m> دھوپ مجھ پر یہاں ابھی تک ہے  <e>
<s> میرے ہونے کا کیا یقین اسے  <m> خود مجھے بھی گماں ابھی تک ہے  <e>
<s> راز تو کھل گیا زمانے پر  <m> اور وہ رازداں ابھی تک ہے  <e>
<s> آج بھی تو وہی ہے نہر فرات  <m> کیا وہی حکمراں ابھی تک ہے  <e>
<s> بات یہ ہے سدا نہیں ہوتا  <m> کوئی اچھا برا نہیں ہوتا  <e>
<s> قرض ہے اور پھر ہمارا دل  <m> عادتوں سے جدا نہیں ہوتا  <e>
<s> دوسرا آدمی تو دوزخ ہے  <m> میں کبھی دوسرا نہیں ہوتا  <e>
<s> اتنا مانوس ہوں میں دنیا سے  <m> کوئی پل ہو گلہ نہیں ہوتا  <e>
<s> نیند کیوں زندگی سے ڈرتی ہے  <m> اور سورج صلہ نہیں ہوتا  <e>
<s> عیش و آرام تیرے بارے میں  <m> میں نے دیکھا سنا نہیں ہوتا  <e>
<s> حوصلوں سے بکھر بھی جاتا ہوں  <m> میں مثالوں سے ڈر بھی جاتا ہوں  <e>
<s> زندگی کا سفر بھی جاری ہے  <m> شام ہوتے ہی گھر بھی جاتا ہوں  <e>
<s> غور سے دیکھتا ہوں دنیا کو  <m> راستوں سے گزر بھی جاتا ہوں  <e>
<s> ہاں جہاں پر سوال اگتے ہیں  <m> حسب عادت ادھر بھی جاتا ہوں  <e>
<s> جھوٹ کے سچ کے درمیان کبھی  <m> میں تکلف سے مر بھی جاتا ہوں  <e>
<s> آرزوؤں کو اپنی کم نہ کرو  <m> جینا چاہو تو کوئی غم نہ کرو  <e>
<s> ہاتھ آئے خوشی تو خوش ہولو  <m> دل ہو غمگیں تو آنکھ نم نہ کرو  <e>
<s> جیسی مل جائے جس قدر مل جائے  <m> پی بھی لو فکر بیش و کم نہ کرو  <e>
<s> جیسی گزرے گزارتے جاؤ  <m> ساز و ساماں کوئی بہم نہ کرو  <e>
<s> لوگ کہتے پھریں تمہیں کیا کیا  <m> آپ اپنے پہ یہ ستم نہ کرو  <e>
<s> جی میں جو آئے وہ لکھو صاحب  <m> جو زمانہ کہے رقم نہ کرو  <e>
<s> دل کو ملتا نہیں قرار کہیں  <m> غم بھی ہوتا ہے سازگار کہیں  <e>
<s> جب گھٹائیں امڈ کے آتی ہیں  <m> بیٹھ جاتے ہیں بادہ خوار کہیں  <e>
<s> موسم گل میں ابر باراں میں  <m> دل پہ رہتا ہے اختیار کہیں  <e>
<s> تیری زلفوں کے پیچ و خم کے نثار  <m> گم نہ ہو جائے رہ گزار کہیں  <e>
<s> بوئے گل کے ہجوم رقصاں میں  <m> پر ٹھہرتی نہیں بہار کہیں  <e>
<s> یاد اس کی کہاں بھلا دی ہے  <m> ہم نے آواز بارہا دی ہے  <e>
<s> لو سی پھر دے اٹھے ہیں زخم جگر  <m> پھر کسی نے مجھے صدا دی ہے  <e>
<s> دینے والے نے تیرا غم دے کر  <m> ہائے کتنی بڑی سزا دی ہے  <e>
<s> اب تو آ جاؤ رسم دنیا کی  <m> میں نے دیوار بھی گرا دی ہے  <e>
<s> آؤ آؤ قریب سے دیکھو  <m> زندگی آنسوؤں کی وادی ہے  <e>
<s> ایک مدت سے درد کم کم ہے  <m> جانے کس بات کا مجھے غم ہے  <e>
<s> جانے کیوں دل کو بے قراری ہے  <m> جانے کیوں آج آنکھ پر نم ہے  <e>
<s> وسعت تشنگی ہے بے پایاں  <m> اور پینے کو صرف شبنم ہے  <e>
<s> تیری آنکھوں کو چوم لوں لیکن  <m> کیا کروں دل کا حوصلہ کم ہے  <e>
<s> حسن کی مملکت بہت محدود  <m> عشق کے ساتھ ایک عالم ہے  <e>
<s> ساتھ ہوں تیرے اے غم دوراں  <m> زلف جاناں اگرچہ برہم ہے  <e>
<s> دل یہ امیدوار کس کا ہے  <m> کیا کہیں انتظار کس کا ہے  <e>
<s> پرتو مہر میں خدا جانے  <m> روئے صد شعلہ بار کس کا ہے  <e>
<s> میری آنکھوں کے سامنے یا رب  <m> دیدۂ اشک بار کس کا ہے  <e>
<s> خاک پروانہ لے اڑی محفل  <m> شمع کو انتظار کس کا ہے  <e>
<s> آج دیوانگی فزوں تر ہے  <m> یہ غم انتظار کس کا ہے  <e>
<s> شمع کی لو میں کچھ دھواں سا ہے  <m> کوئی پھر آج بد گماں سا ہے  <e>
<s> چاک داماں ہے آج بیتابی  <m> تیرے آنے کا کچھ گماں سا ہے  <e>
<s> آؤ اس دل میں آن کر دیکھیں  <m> آرزوؤں کا اک جہاں سا ہے  <e>
<s> کہنے سننے کی بات ہو تو کہیں  <m> حال تم پر تو سب عیاں سا ہے  <e>
<s> ٹھہرو ٹھہرو ابھی سے صبح کہاں  <m> یہ تو پچھلے کا کچھ سماں سا ہے  <e>
<s> رات کیا کیا مجھے ملال نہ تھا  <m> خواب کا تو کہیں خیال نہ تھا  <e>
<s> آج کیا جانے کیا ہوا ہم کو  <m> کل بھی ایسا تو جی نڈھال نہ تھا  <e>
<s> بولے سب دیکھ میری جاں کاوی  <m> یہ تو فرہاد کا بھی حال نہ تھا  <e>
<s> جب تلک ہم نہ چاہتے تھے تجھے  <m> تب تک ایسا ترا جمال نہ تھا  <e>
<s> اب تو دل لگ گیا ہے کیوں کہ نہ آئیں  <m> پہلے کہتے تو کچھ محال نہ تھا  <e>
<s> ٹل گیا دیکھ یوں ترا ابرو  <m> کہ گویا چرخ پر ہلال نہ تھا  <e>
<s> ٹک نہ ٹھہرا مرے وہ پاس آ کر  <m> کچھ تماشا تھا یہ وصال نہ تھا  <e>
<s> دیکھ شب اپنے رشک لیلیٰ کو  <m> دنگ تھا میں تو مجھ میں حال نہ تھا  <e>
<s> سن کے بولا تمام قصۂ قیس  <m> عشق کا اس کو بھی کمال نہ تھا  <e>
<s> چھیڑنے ہم کو یار آج آیا  <m> بارے کچھ چہل پر مزاج آیا  <e>
<s> تخت شاہی کا کس کو بھاتا ہے  <m> خوش ہمیں فقر ہی کا تاج آیا  <e>
<s> کشت دل فوج غم نے کی تاراج  <m> تس پہ تو مانگنے خراج آیا  <e>
<s> تو نے کیا کیا اسے بتنگ کیا  <m> لے کے تجھ تک جو احتیاج آیا  <e>
<s> کی دوا درد دل کی بہتیری  <m> راس کوئی نہ پر علاج آیا  <e>
<s> آرزو کامراں نہیں لگتی  <m> زندگی شادماں نہیں لگتی  <e>
<s> ہے حلاوت نہیں بیاں میں جب  <m> دل نشیں داستاں نہیں لگتی  <e>
<s> میں سجا کر اسے بہت خوش ہوں  <m> پھر بھی محفل جواں نہیں لگتی  <e>
<s> عشق کے بول یوں تو دل کش ہیں  <m> معتبر سی زباں نہیں لگتی  <e>
<s> گفتگو کر کے آج جگنو سے  <m> رات کچھ رائیگاں نہیں لگتی  <e>
<s> رنگ خوشبو صبا نہیں مجھ میں  <m> سوچ جنت نشاں نہیں لگتی  <e>
<s> پیار کی وہ حسین سی آہٹ  <m> جو وہاں تھی یہاں نہیں لگتی  <e>
<s> پھول شبنم کا عکس لگتی تھی  <m> وہ ہوا اب رواں نہیں لگتی  <e>
<s> زرد پتا جو ڈال سے نکلا  <m> حسرتوں کے وبال سے نکلا  <e>
<s> اپنا وہم و گماں قوی کر کے  <m> وقت آخر زوال سے نکلا  <e>
<s> زندگی کا طویل ہنگامہ  <m> لال سورج کے تھال سے نکلا  <e>
<s> لوگ چپ تھے مگر وہ افسانہ  <m> وقت کے قیل و قال سے نکلا  <e>
<s> محو حیرت ہے آج تک منزل  <m> راستہ کیسی چال سے نکلا  <e>
<s> وہ زماں اور مکاں سے آگے تھا  <m> مطمئن ہر خیال سے نکلا  <e>
<s> کیسے طے ہو بچا ہوا رستہ  <m> شیر بیٹھا ہے جال سے نکلا  <e>
<s> لو بغل میں سمیٹ کر رکھ لو  <m> ہاتھ ٹھنڈا ہے شال سے نکلا  <e>
<s> دل میں بیٹھا تھا ایک ڈر شاید  <m> آج بھی ہے وہ ہم سفر شاید  <e>
<s> ہاتھ پتھر سے ہو گئے خالی  <m> پیڑ پر ہے نہیں ثمر شاید  <e>
<s> ڈھونڈھتا تھا وجود اپنا وہ  <m> تھا ادھر اب گیا ادھر شاید  <e>
<s> سرخیاں اگ رہی ہیں دامن پر  <m> ہو گیا ہاتھ خوں سے تر شاید  <e>
<s> پھول الفت کے کھل رہے ہوں جہاں  <m> ہوگا ایسا بھی اک نگر شاید  <e>
<s> بیکلی بڑھ گئی ہے دریا کی  <m> کہہ گیا جھک کے کچھ شجر شاید  <e>
<s> درد کا ہو گیا ہے مسکن وہ  <m> لوگ کہتے ہیں جس کو گھر شاید  <e>
<s> مل کے ان سے خوشی ہوئی مجھ کو  <m> وہ بھی ہوں گے تو خوش مگر شاید  <e>
<s> روتے روتے ہنسی مری خواہش  <m> مل گئی اک نئی خبر شاید  <e>
<s> دن کا کٹنا محال ہے تو سہی  <m> رات ہو جائے گی بسر شاید  <e>
<s> آگ پانی میں جو لگاتا ہے  <m> وہ بھی ہوگا کوئی بشر شاید  <e>
<s> صحن دل سے خوشی نہیں گزری  <m> راستہ تھا وہ پر خطر شاید  <e>
<s> میں یہاں شور کس لئے کرتا  <m> دھر لیا جاؤں گا یہ امکاں تھا  <e>
<s> دیکھیے رخ ہوا کا کب ٹھہرے  <m> آ گیا لے کے وہ دیا جلتا  <e>
<s> پیڑ پودے تو خوف کھاتے ہیں  <m> گھاس پر اس کا بس نہیں چلتا  <e>
<s> اڑ گیا آخرش میں کمرے سے  <m> کب تلک جیتے جی یہاں مرتا  <e>
<s> میرے اندر جو ڈھونڈھتا تھا مجھے  <m> اس سے کٹ کر میں مل چکا کب کا  <e>
<s> خواب دے کر یہ پھول لایا ہوں  <m> کہئے مہنگا ملا ہے یا سستا  <e>
<s> اپنے لیل و نہار کی باتیں  <m> جبر کی اختیار کی باتیں  <e>
<s> ہر طرف کب سے ہو رہی ہیں یہاں  <m> گردش روزگار کی باتیں  <e>
<s> چار سو یاں پہ موجزن ہیں سراب  <m> زیست کے ریگزار کی باتیں  <e>
<s> اک زمانہ گزر گیا یوں ہی  <m> ہم ہیں اور دشت خار کی باتیں  <e>
<s> اس کڑی دھوپ میں مذاہب میں  <m> شجر سایہ دار کی باتیں  <e>
<s> ہے زمیں سخت آسماں چپ ہے  <m> واہ رے پروردگار کی باتیں  <e>
<s> جس کی اک بھی جھلک نہ دیکھی کبھی  <m> کیا ہوں اس پردہ دار کی باتیں  <e>
<s> مت کرو بے حصار کی باتیں  <m> مت کرو بے کنار کی باتیں  <e>
<s> یہ جو پیاری زمیں ملی ہے تمہیں  <m> بس کرو اس دیار کی باتیں  <e>
<s> گر کرو اپنے دل کی بات کرو  <m> ہاں اسی سوگوار کی باتیں  <e>
<s> اب فراق و وصال بار ہوئے  <m> عمر گزری ہے بے قرار ہوئے  <e>
<s> اس کی بے اعتباریوں کے طفیل  <m> کتنے ہی گل یہاں پہ خار ہوئے  <e>
<s> خواب دو ایک ہی بچے زندہ  <m> قتل باقی تو بے شمار ہوئے  <e>
<s> کیوں رہا غیریت کا سا احساس  <m> جب بھی ہم اس سے کم کنار ہوئے  <e>
<s> میرے اس کے معاملے اب تو  <m> سارے عالم پہ آشکار ہوئے  <e>
<s> کچھ نئی یہ ملامتیں تو نہیں  <m> ایسے طعنے تو بار بار ہوئے  <e>
<s> جرم کیا ہے پتہ نہیں اب تک  <m> ہاں مگر روز سنگسار ہوئے  <e>
<s> کتنے ہی طرحدار ہم جیسے  <m> اس خرابے میں خاکسار ہوئے  <e>
<s> کس قدر مبتلا تھے ہم خود میں  <m> خود سے نکلے تو بے کنار ہوئے  <e>
<s> حسن اگر آشکار ہو جائے  <m> فتنۂ روزگار ہو جائے  <e>
<s> دل کو اس طرح دیکھنے والے  <m> دل اگر بے قرار ہو جائے  <e>
<s> شوخئ یار کا تقاضا ہے  <m> شوق بے اختیار ہو جائے  <e>
<s> نفس سے جو لڑا نہیں کرتے  <m> روح پر وہ جلا نہیں کرتے  <e>
<s> کیوں نہ ہو پھر فساد دنیا میں  <m> لوگ خوف خدا نہیں کرتے  <e>
<s> اہل دل اہل ظرف اہل نظر  <m> بات دل کی کہا نہیں کرتے  <e>
<s> ان کا جینا عبث ہے دنیا میں  <m> جو کسی کا بھلا نہیں کرتے  <e>
<s> بزم عشرت میں عاشقان طرب  <m> نالۂ دل سنا نہیں کرتے  <e>
<s> دوستی کیا کروں میں پھولوں سے  <m> یہ ہمیشہ کھلا نہیں کرتے  <e>
<s> درس لو ٹوٹتے حبابوں سے  <m> سر اٹھا کر چلا نہیں کرتے  <e>
<s> آج تک دل کی آرزو ہے وہی  <m> پھول مرجھا گیا ہے بو ہے وہی  <e>
<s> سو بہاریں جہاں میں آئی گئیں  <m> مایۂ صد بہار تو ہے وہی  <e>
<s> جو ہو پوری وہ آرزو ہی نہیں  <m> جو نہ پوری ہو آرزو ہے وہی  <e>
<s> مان لیتا ہوں تیرے وعدے کو  <m> بھول جاتا ہوں میں کہ تو ہے وہی  <e>
<s> تجھ سے سو بار مل چکے لیکن  <m> تجھ سے ملنے کی آرزو ہے وہی  <e>
<s> صبر آ جائے اس کی کیا امید  <m> میں وہی دل وہی ہے تو ہے وہی  <e>
<s> ہو گئی ہے بہار میں کچھ اور  <m> ورنہ ساغر وہی سبو ہے وہی  <e>
<s> عمر گزری تلاش میں لیکن  <m> گرمیٔ ہائے جستجو ہے وہی  <e>
<s> دل گیا دل لگی نہیں جاتی  <m> روتے روتے ہنسی نہیں جاتی  <e>
<s> آنکھیں ساقی کی جب سے دیکھی ہیں  <m> ہم سے دو گھونٹ پی نہیں جاتی  <e>
<s> کبھی ہم بھی تڑپ میں بجلی تھے  <m> اب تو کروٹ بھی لی نہیں جاتی  <e>
<s> ان کو سینے سے بھی لگا دیکھا  <m> ہائے دل کی لگی نہیں جاتی  <e>
<s> بات کرتے وہ قتل کرتا ہے  <m> بات بھی جس سے کی نہیں جاتی  <e>
<s> آپ میں آئے بھی تو کیا آئے  <m> لذت بے خودی نہیں جاتی  <e>
<s> ہیں وہی مجھ سے کاوشیں دل کی  <m> دوست کی دشمنی نہیں جاتی  <e>
<s> ہو گئے پھول زخم دل کھل کر  <m> نہیں جاتی ہنسی نہیں جاتی  <e>
<s> دل ہے اپنا نہ اب جگر اپنا  <m> کر گئی کام وہ نظر اپنا  <e>
<s> اب تو دونوں کی ایک حالت ہے  <m> دل سنبھالوں کہ میں جگر اپنا  <e>
<s> میں ہوں گو بے خبر زمانے سے  <m> دل ہے پہلو میں با خبر اپنا  <e>
<s> دل میں آئے تھے سیر کرنے کو  <m> رہ پڑے وہ سمجھ کے گھر اپنا  <e>
<s> تھا بڑا معرکہ محبت کا  <m> سر کیا میں نے دے کے سر اپنا  <e>
<s> اشک باری نہیں یہ در پردہ  <m> حال کہتی ہے چشم تر اپنا  <e>
<s> کیا اثر تھا نگاہ ساقی میں  <m> نشہ اترا نہ عمر بھر اپنا  <e>
<s> چارہ گر دے مجھے دوا ایسی  <m> درد ہو جائے چارہ گر اپنا  <e>
<s> عشق اب میری جان ہے گویا  <m> جان اب میہمان ہے گویا  <e>
<s> جس کو دیکھو وہی ہے گرم تلاش  <m> کہیں اس کا نشان ہے گویا  <e>
<s> ہے قیامت اٹھان ظالم کی  <m> وہ ابھی سے جوان ہے گویا  <e>
<s> مانگے جائیں گے تجھ کو ہم تجھ سے  <m> منہ میں جب تک زبان ہے گویا  <e>
<s> جی بہلنے کو لوگ سنتے ہیں  <m> درد دل داستان ہے گویا  <e>
<s> دل میں کیسے وہ بے تکلف ہیں  <m> ان کا اپنا مکان ہے گویا  <e>
<s> ہائے اس عالم آشنا کی نظر  <m> ہر نظر میں جہان ہے گویا  <e>
<s> اچھے اچھوں کو پھانس رکھا ہے  <m> زال دنیا جوان ہے گویا  <e>
<s> بن ترے کیا کروں جہاں لے کر  <m> یہ زمیں اور یہ آسماں لے کر  <e>
<s> اشک چھلکائے بال بکھرائے  <m> وہ گئے میری داستاں لے کر  <e>
<s> دو جہاں کی طلب سے فارغ ہوں  <m> تیرا در تیرا آستاں لے کر  <e>
<s> اڑ گئے سب چمن کو رہ گئے ہم  <m> چار تنکوں کا آشیاں لے کر  <e>
<s> رنگ محفل ترا بڑھانے کو  <m> آئے ہم چشم خوں فشاں لے کر  <e>
<s> سب گئے پوچھنے مزاج ان کا  <m> میں گیا اپنی داستاں لے کر  <e>
<s> سب پھرے لے کے اپنے یوسف کو  <m> میں پھرا گرد کارواں لے کر  <e>
<s> سب اڑے لے کے پھول گلشن سے  <m> اور ہم اپنا آشیاں لے کر  <e>
<s> ہائے دم بھر بھی دل ٹھہر نہ سکا  <m> ہاتھ سینے پہ کوئی دھر نہ سکا  <e>
<s> آئینہ کس سے دیکھا جاتا ہے  <m> رشک کے مارے وہ سنور نہ سکا  <e>
<s> رہ گیا آنکھ میں نزاکت سے  <m> دل میں نقشہ ترا اتر نہ سکا  <e>
<s> اس جہاں سے گزر گئے لاکھوں  <m> اس گلی سے کوئی گزر نہ سکا  <e>
<s> مے کشی سے نجات مشکل ہے  <m> مے کا ڈوبا کبھی ابھر نہ سکا  <e>
<s> میرا نامہ خط مقدر تھا  <m> کہ نظر سے تری گزر نہ سکا  <e>
<s> جو ترے عشق میں تباہ ہوا  <m> کوئی اس کو تباہ کر نہ سکا  <e>
<s> آگ ایسی لگی تھی سینے میں  <m> آنکھ سے دل میں وہ اتر نہ سکا  <e>
<s> ہاں جسے عاشقی نہیں آتی  <m> لذت زندگی نہیں آتی  <e>
<s> جیسے اس کا کبھی یہ گھر ہی نہ تھا  <m> دل میں برسوں خوشی نہیں آتی  <e>
<s> جب سے بلبل اسیر دام ہوئی  <m> کسی گل کو ہنسی نہیں آتی  <e>
<s> سب شرابی مجھے کہیں تجھ کو  <m> شرم اے بے خودی نہیں آتی  <e>
<s> یوں تو آتی ہیں سیکڑوں باتیں  <m> وقت پر ایک بھی نہیں آتی  <e>
<s> سوچتا کیا ہے پی بھی لے زاہد  <m> کچھ قیامت ابھی نہیں آتی  <e>
<s> انتہا غم کی اس کو کہتے ہیں  <m> زخم کو بھی ہنسی نہیں آتی  <e>
<s> کوندتی ہے ہزار رنگ سے برق  <m> پھر بھی شوخی تری نہیں آتی  <e>
<s> حسن میں آفت جہاں تو ہے  <m> چال میں خنجر رواں تو ہے  <e>
<s> دونوں ظالم ہیں فرق اتنا ہے  <m> آسماں پیر ہے جواں تو ہے  <e>
<s> بے کہے دل کا حال روشن ہے  <m> اے خموشی مری زباں تو ہے  <e>
<s> اپنے گھر میں خیال میں دل میں  <m> ایک ہو کر کہاں کہاں تو ہے  <e>
<s> دونوں جانب سے پردہ داری ہے  <m> میں ہوں گمنام بے نشاں تو ہے  <e>
<s> سب سے پیاری ہے جان دنیا میں  <m> جان سے بڑھ کے جان جاں تو ہے  <e>
<s> آئینے پر نہیں یہ چشم کرم  <m> اپنی صورت کا قدر داں تو ہے  <e>
<s> ضبط نالہ سے آج کام لیا  <m> گرتی بجلی کو میں نے تھام لیا  <e>
<s> پائے ساقی پہ توبہ لوٹ گئی  <m> ہاتھ میں اس ادا سے جام لیا  <e>
<s> پھول کا جام جب گرا کوئی  <m> ہم نے پلکوں سے بڑھ کے تھام لیا  <e>
<s> آفریں تجھ کو حسرت دیدار  <m> چشم تر سے زباں کا کام لیا  <e>
<s> دل جگر نذر کر دیے مے کے  <m> دے کے دو شیشے ایک جام لیا  <e>
<s> الٹی اک ہاتھ سے نقاب ان کی  <m> ایک سے اپنے دل کو تھام لیا  <e>
<s> ترک مے کی ہوئی تلافی یوں  <m> نام ساقی کا صبح و شام لیا  <e>
<s> سخت نازک مزاج دلبر تھا  <m> خیر گزری کہ دل بھی پتھر تھا  <e>
<s> مختصر حال زندگی یہ ہے  <m> لاکھ سودا تھا اور اک سر تھا  <e>
<s> ان کی رخصت کا دن تو یاد نہیں  <m> یہ سمجھئے کہ روز محشر تھا  <e>
<s> خاک نبھتی مری ترے دل میں  <m> ایک شیشہ تھا ایک پتھر تھا  <e>
<s> تم مرے گھر جو آنے والے تھے  <m> کھولے آغوش صبح تک در تھا  <e>
<s> ابر رحمت جو ہو گیا مشہور  <m> کسی مے کش کا دامن تر تھا  <e>
<s> جب انہیں شوق تھا سنورنے کا  <m> ایک اک آئنہ سکندر تھا  <e>
<s> آنسوؤں کی تھی کیا بساط مگر  <m> دیکھتے دیکھتے سمندر تھا  <e>
<s> قاصد آیا مگر جواب نہیں  <m> میرے لکھے کا بھی جواب نہیں  <e>
<s> خم تو ہے ساقیا شراب نہیں  <m> آسماں ہے اور آفتاب نہیں  <e>
<s> بن کے بت سب وہ کہہ گزرتے ہیں  <m> بے دہانی ترا جواب نہیں  <e>
<s> صبح ہوتے وہ گھر گئے اپنے  <m> اب نکلنے کا آفتاب نہیں  <e>
<s> نور وہ ہے کہ کچھ نہیں کھلتا  <m> ہے ترے رخ پہ یا نقاب نہیں  <e>
<s> طور کے ذکر پر چمک اٹھے  <m> بات کی ان بتوں کو تاب نہیں  <e>
<s> گرچہ دنیا ہے آئینہ خانہ  <m> میرا ثانی ترا جواب نہیں  <e>
<s> بن گیا ہے نقاب چہرے کی  <m> کہ اترتا کبھی عتاب نہیں  <e>
<s> رخ سے افشاں چھڑا کے کہتے ہیں  <m> آج تاروں میں ماہتاب نہیں  <e>
<s> چاند کو رات کیا چھپائے گی  <m> زلف رخ کے لئے نقاب نہیں  <e>
<s> چڑھ کے اتریں گی تیوریاں سو بار  <m> کچھ یہ چڑھتا ہوا شباب نہیں  <e>
<s> کچھ نہیں میرے بے شمار گناہ  <m> وہ اگر برسر حساب نہیں  <e>
<s> ڈھل کے کہتا ہے چودھویں کا چاند  <m> ایک شب سے سوا شباب نہیں  <e>
<s> مے تو ڈھل کر رہے گی اے ساقی  <m> کچھ یہ معشوق کا شباب نہیں  <e>
<s> مے کدہ بھی بہشت ہے لیکن  <m> مفت ملتی یہاں شراب نہیں  <e>
<s> سن کے یہ پردے سے نکل آئے  <m> تیری تصویر کا جواب نہیں  <e>
<s> آہ کو سن کے منہ چھپاتے ہو  <m> ایک جھونکے کی بھی نقاب نہیں  <e>
<s> ختم ہوتی نہیں ہوس دل کی  <m> ایک طوفان ہے شباب نہیں  <e>
<s> دل جلے جب مزہ ہے رونے کا  <m> مے ہے پانی اگر کباب نہیں  <e>
<s> چال ایسی وہ شوخ چلتا ہے  <m> حشر کا جس پہ دم نکلتا ہے  <e>
<s> اشک خوں کیوں نہ آنکھ سے ٹپکیں  <m> دل کا ارماں یوں ہی نکلتا ہے  <e>
<s> ساقیا ایک جام کے چلتے  <m> کتنے پیاسوں کا کام چلتا ہے  <e>
<s> میں کسی سرزمیں کا قصد کروں  <m> آسماں ساتھ ساتھ چلتا ہے  <e>
<s> ہائے گردش وہ چشم ساقی کی  <m> میں یہ سمجھا کہ جام چلتا ہے  <e>
<s> سرو ہے نام نخل الفت کا  <m> پھولتا ہے کبھی نہ پھلتا ہے  <e>
<s> کیا زمانہ بھی ہے اسیر ترا  <m> کہ اشارے پہ تیرے چلتا ہے  <e>
<s> تیر دل کا نہ کھینچ رہنے دے  <m> لطف صحبت ہے جی بہلتا ہے  <e>
<s> یہ جو بڑھتی ہوئی جدائی ہے  <m> شاید آغاز بے وفائی ہے  <e>
<s> تو نہ بدنام ہو اسی خاطر  <m> ساری دنیا سے آشنائی ہے  <e>
<s> کس قدر کش مکش کے بعد کھلا  <m> عشق ہی عشق سے رہائی ہے  <e>
<s> شام غم میں تو چاند ہوں اس کا  <m> میرے گھر کیا سمجھ کے آئی ہے  <e>
<s> زخم دل بے حجاب ہو کے ابھر  <m> کوئی تقریب رو نمائی ہے  <e>
<s> اٹھتا جاتا ہے حوصلوں کا بھرم  <m> اک سہارا شکستہ پائی ہے  <e>
<s> پاس رہنا بھی اور پرے رہنا  <m> ہائے ان کا ڈرے ڈرے رہنا  <e>
<s> زندگی نام خود ہے ہلچل کا  <m> ہاتھ پر ہاتھ کیوں دھرے رہنا  <e>
<s> جو غزل کو سمیٹ لیتی ہے  <m> اس ادا پر مرے مرے رہنا  <e>
<s> یہ بھی زندہ دلی کا مصرف تھا  <m> ساتھ شاہوں کے مسخرے رہنا  <e>
<s> تحفۂ شعر و سخن لائے ہیں  <m> ہدیۂ توبہ شکن لائے ہیں  <e>
<s> آپ کی بزم میں اے ہم سخنو  <m> اپنا سرمایۂ فن لائے ہیں  <e>
<s> شعر کچھ لائے ہیں جدت آمیز  <m> کچھ بہ انداز کہن لائے ہیں  <e>
<s> رنگ و آہنگ کے گلدستے میں  <m> پھول کیا سارا چمن لائے ہیں  <e>
<s> شعر کی شکل میں قرطاس پہ ہم  <m> گوہر و لعل یمن لائے ہیں  <e>
<s> دل فگاری کے صنم خانے میں  <m> دل نوازی کا چلن لائے ہیں  <e>
<s> لفظ میں نکہت گل ڈھال کے ہم  <m> دشت غربت میں وطن لائے ہیں  <e>
<s> آج کی تیرہ شبی میں یارو  <m> نور کی ایک کرن لائے ہیں  <e>
<s> اپنے بارے میں جب بھی سوچا ہے  <m> اس کا چہرہ نظر میں ابھرا ہے  <e>
<s> تجربوں نے یہی بتایا ہے  <m> آدمی شہرتوں کا بھوکا ہے  <e>
<s> دیکھیے تو ہے کارواں ورنہ  <m> ہر مسافر سفر میں تنہا ہے  <e>
<s> اس کے بارے میں سوچنے والو  <m> دیکھ لو اب یہ حال اپنا ہے  <e>
<s> کون بندش لگائے خوشبو کی  <m> عشق فطرت کا اک تقاضا ہے  <e>
<s> یاد آئی ہے جانے کس کس کی  <m> لب پہ جب ذکر اس کا آیا ہے  <e>
<s> فکر کی تلخیوں میں گم ہو کر  <m> آدمی بے سبب بھی ہنستا ہے  <e>
<s> آرزو مند کوئی ہو تو کہوں  <m> میرے دل میں بھی اک تمنا ہے  <e>
<s> حوصلے اپنے رہنما تو ہوئے  <m> حادثے غم کا آسرا تو ہوئے  <e>
<s> بے وفا ہی سہی زمانے میں  <m> ہم کسی فن کی انتہا تو ہوئے  <e>
<s> وادئ غم کے ہم کھنڈر ہی سہی  <m> آنے والوں کا راستہ تو ہوئے  <e>
<s> کچھ تو موجیں اٹھی سمندر سے  <m> بے سبب ہی سہی خفا تو ہوئے  <e>
<s> ان کو اپنا ہی غم سہی لیکن  <m> وہ کسی غم میں مبتلا تو ہوئے  <e>
<s> خود کو بیگانہ کر کے دنیا سے  <m> چند چہروں سے آشنا تو ہوئے  <e>
<s> خندۂ گل ہوئے کہ شعلۂ جاں  <m> حال پہ میرے لب کشا تو ہوئے  <e>
<s> آدمی اپنی ذات میں تنہا  <m> عالم شش جہات میں تنہا  <e>
<s> اے خدا تو ہی بے مثال نہیں  <m> میں بھی ہوں کائنات میں تنہا  <e>
<s> مجھ کو ہر ایک بات کا غم ہے  <m> میں ہوں ہر ایک بات میں تنہا  <e>
<s> موت کے دشت بے کنار میں گم  <m> شہر کے حادثات میں تنہا  <e>
<s> مجھ کو کس جرم میں اتار دیا  <m> کار زار حیات میں تنہا  <e>
<s> بے اماں دشمنوں کی زد میں ہوں  <m> دہر کے سومنات میں تنہا  <e>
<s> آپ اپنی تلاش ہے مجھ کو  <m> ہوں عجب مشکلات میں تنہا  <e>
<s> ایسی حالت نہ ہو کسی دل کی  <m> کیا کہوں ہائے بے بسی دل کی  <e>
<s> لطف دیکھو کہ وہ سنورتا ہے  <m> لے کے ہاتھوں میں آرسی دل کی  <e>
<s> اپنی حالت سنائے وہ کیوں کر  <m> کون سمجھے گا فارسی دل کی  <e>
<s> یہ ستم دیکھیے وہ کہتا ہے  <m> غیر ممکن ہے واپسی دل کی  <e>
<s> زخم خنداں کو دیکھتے جاؤ  <m> تم نے دیکھی نہیں ہنسی دل کی  <e>
<s> دل کا آئینہ روئے عاشق ہے  <m> اس سے ظاہر ہے بے کسی دل کی  <e>
<s> کون سی شے میں ترا نور نہیں  <m> کس جگہ پر ترا ظہور نہیں  <e>
<s> دل سے آتی ہے یہ صدا پیہم  <m> پاس تیرے ہوں تجھ سے دور نہیں  <e>
<s> دل وحشی نے تھے قدم چومے  <m> اس میں کوئی مرا قصور نہیں  <e>
<s> خاک ہو کر غبار راہ بنو  <m> نخوت و کبر کچھ ضرور نہیں  <e>
<s> جلوہ دکھلا دے شاہ دیں مجھ کو  <m> تیرے لطف و کرم سے دور نہیں  <e>
<s> جلوۂ نور سے جلا تھا کوہ  <m> دل مکان خدا ہے طور نہیں  <e>
<s> آج قابو میں یہ مزاج نہیں  <m> بے خودی کا کوئی علاج نہیں  <e>
<s> وقت آخر ہے میرا جاؤ طبیب  <m> اب دوا کی تو احتیاج نہیں  <e>
<s> عہد میں میرے شاہ خوباں کے  <m> ستم و ظلم کا رواج نہیں  <e>
<s> مجھ کو دکھلا دو روئے غوث خدا  <m> اور کوئی مرا علاج نہیں  <e>
<s> کم نہیں فقر بادشاہی سے  <m> کچھ تمنائے تخت و تاج نہیں  <e>
<s> شاہ خوباں کے واسطے ہرگز  <m> غیر از دل کوئی خراج نہیں  <e>
<s> مرتے مرتے یہ ہم نے کام کیا  <m> جان دے کر وفا کا نام کیا  <e>
<s> شیخ صنعا بنا ہے عشق میں دل  <m> بت کو سجدہ کیا سلام کیا  <e>
<s> زلف پر پیچ کھول کر رخ پر  <m> ایک جا لطف صبح و شام کیا  <e>
<s> تم نے مجنوں کہا تو عاشق نے  <m> دشت پر خار میں قیام کیا  <e>
<s> محو حیرت بنا دیا مجھ کو  <m> تم نے کس لطف سے کلام کیا  <e>
<s> چل کے گلشن میں دیکھ لے کیسا  <m> موسم گل نے اہتمام کیا  <e>
<s> مبتلا خود نثار ہو جاتے  <m> تم نے افسوس قتل عام کیا  <e>
<s> اپنے بندوں کے واسطے اس نے  <m> واہ کیا کچھ نہ انتظام کیا  <e>
<s> ساری خلقت ہوئی تماشائی  <m> تم نے جب بام پر قیام کیا  <e>
<s> کوئے جاناں ہے مجھ کو خلد بریں  <m> میں نے اپنا یہیں مقام کیا  <e>
<s> تیغ ابرو کا جو قتیل ہوا  <m> وہ شہیدوں میں بے عدیل ہوا  <e>
<s> چشمۂ اشک چشم پر نم تھا  <m> خلد میں جو کہ سلسبیل ہوا  <e>
<s> آبرو دی ہے انکساری نے  <m> خاکساری سے میں جلیل ہوا  <e>
<s> خود فرستندہ تھا فرستادہ  <m> وحی لا کر وہ جبرئیل ہوا  <e>
<s> ہوں وہ عاصی کہ شعلۂ دوزخ  <m> نار ہی گلشن خلیل ہوا  <e>
<s> جز غم یار دشت غربت میں  <m> کون ایسا تھا جو کفیل ہوا  <e>
<s> اب خدا ہی سے لو لگاؤں گا  <m> دے کے دل بت کو میں ذلیل ہوا  <e>
<s> شب فرقت جو خط لکھا میں نے  <m> زلف جاناں سا وہ طویل ہوا  <e>
<s> دل جو آئینہ سا نہیں ہوتا  <m> یار جلوہ نما نہیں ہوتا  <e>
<s> صبر کر صبر اے دل محزوں  <m> اس محبت میں کیا نہیں ہوتا  <e>
<s> گو نسیم سحر ہے آہ مری  <m> غنچۂ دل تو وا نہیں ہوتا  <e>
<s> مرغ بسمل سا کیوں نہ میں تڑپوں  <m> درد راحت فزا نہیں ہوتا  <e>
<s> کیوں کروں جا کے میں اسے سجدہ  <m> بت کافر خدا نہیں ہوتا  <e>
<s> ہوتا نام و نشاں کا گر طالب  <m> میں ترا نقش پا نہیں ہوتا  <e>
<s> کیوں دل آتا تمہارے در پہ صنم  <m> گرچہ شوق لقا نہیں ہوتا  <e>
<s> عشق ہوتا نہیں تو پیش نظر  <m> جلوۂ حق نما نہیں ہوتا  <e>
<s> سر کٹانے سے ہو گئی راحت  <m> عشق کا یہ مزا نہیں ہوتا  <e>
<s> مجھ سے در پردہ ہے تجھے الفت  <m> مجھ کو یہ حوصلا نہیں ہوتا  <e>
<s> تیری باتوں کا رس اداسی ہے  <m> میرے دامن میں بس اداسی ہے  <e>
<s> دوسرا جسم ہے یہ مٹی کا  <m> میرا پہلا قفس اداسی ہے  <e>
<s> دھڑکنیں کارواں خرابوں کا  <m> ان کی ہر اک جرس اداسی ہے  <e>
<s> مضمحل ہوں بڑے دنوں سے میں  <m> مجھ کو بانہوں میں کس اداسی ہے  <e>
<s> ابن آدم کے غم بتاتے ہیں  <m> کیسی کہنہ نفس اداسی ہے  <e>
<s> کیا دکھاتا کسی مسیحا کو  <m> میں تو سمجھا تھا بس اداسی ہے  <e>
<s> دن خوشی کے نکال کر دیکھے  <m> عمر کا ہر برس اداسی ہے  <e>
<s> اپنے دل کو سنبھال سکتا ہوں  <m> تجھ کو حیرت میں ڈال سکتا ہوں  <e>
<s> وضع داری کا پاس ہے ورنہ  <m> میں بھی کیچڑ اچھال سکتا ہوں  <e>
<s> کم نہ سمجھو یہ آتش دل ہے  <m> میں سمندر ابال سکتا ہوں  <e>
<s> توڑ دوں آہنی اصول اپنے  <m> پھر میں سکے بھی ڈھال سکتا ہوں  <e>
<s> جانے کیوں ہے یقیں قضا کو بھی  <m> میں دعاؤں سے ٹال سکتا ہوں  <e>
<s> میں تجھے جانتا ہوں پیچھے سے  <m> تیری پگڑی اچھال سکتا ہوں  <e>
<s> کوئی پتھر ہو کوئی قاتل ہو  <m> سب کے آنسو نکال سکتا ہوں  <e>
<s> میں نے پیدا نہیں کیا لیکن  <m> تیرے ہر غم کو پال سکتا ہوں  <e>
<s> اس نے کوئی تو دم پڑھا ہوا ہے  <m> جس نے دیکھا وہ مبتلا ہوا ہے  <e>
<s> اب ترے راستے سے بچ نکلوں  <m> اک یہی راستہ بچا ہوا ہے  <e>
<s> آؤ تقریب رو نمائی کریں  <m> پاؤں میں ایک آبلہ ہوا ہے  <e>
<s> پھر وہی بحث چھیڑ دیتے ہو  <m> اتنی مشکل سے رابطہ ہوا ہے  <e>
<s> رات کی واردات مت پوچھو  <m> واقعی ایک واقعہ ہوا ہے  <e>
<s> لگ رہا ہے یہ نرم لہجے سے  <m> پھر تجھے کوئی مسئلہ ہوا ہے  <e>
<s> میں کہاں اور وہ فصیل کہاں  <m> فاصلے کا ہی فیصلہ ہوا ہے  <e>
<s> جو بھی جینے کے سلسلے کیے تھے  <m> ہم نے بس آپ کے لیے کیے تھے  <e>
<s> تب کہیں جا کے اپنی مرضی کی  <m> پہلے اپنوں سے مشورے کیے تھے  <e>
<s> کبھی اس کی نگہ میسر تھی  <m> کیسے کیسے مشاہدے کیے تھے  <e>
<s> عقل کچھ اور کر کے بیٹھ رہی  <m> عشق نے اور فیصلے کیے تھے  <e>
<s> بات ہم نے سنی ہوئی سنی تھی  <m> کام اس نے کیے ہوئے کیے تھے  <e>
<s> اسے بھی ایک خط لکھا گیا تھا  <m> اپنے آگے بھی آئنے کیے تھے  <e>
<s> یہاں کچھ بھی نہیں ہے میرے لیے  <m> تو نے کیا کیا مبالغے کیے تھے  <e>
<s> اول آنے کا شوق تھا لیکن  <m> کام سارے ہی دوسرے کیے تھے  <e>
<s> داد تو بعد میں کمائیں گے  <m> پہلے ہم سوچنا سکھائیں گے  <e>
<s> میں کہیں جا نہیں رہا لیکن  <m> آپ کیا میرے ساتھ آئیں گے  <e>
<s> کوئی کھڑکی کھلے گی رات گئے  <m> کئی اپنی مراد پائیں گے  <e>
<s> کھل کے رونے پہ اختیار نہیں  <m> ہم کوئی جشن کیا منائیں گے  <e>
<s> ہنسیں گے تیری بد حواسی پر  <m> لوگ رستہ نہیں بتائیں گے  <e>
<s> تم اٹھاؤ گے کوئی رنج مرا  <m> دوست احباب حظ اٹھائیں گے  <e>
<s> ہمیں اپنی تلاش میں مت بھیج  <m> کھڑی فصلیں اجاڑ آئیں گے  <e>
<s> جب دعائیں بھی کچھ اثر نہ کریں  <m> کیا کریں صبر ہم اگر نہ کریں  <e>
<s> داستاں ختم ہو ہی جائے گی  <m> آپ قصہ کو مختصر نہ کریں  <e>
<s> چھوڑتا ہی نہیں ہمیں صیاد  <m> ورنہ پروائے بال و پر نہ کریں  <e>
<s> قابل عفو میں نہیں نہ سہی  <m> نہ کریں آپ درگزر نہ کریں  <e>
<s> ان کو احساس درد دل کیسا  <m> مر بھی جاؤں تو آنکھ تر نہ کریں  <e>
<s> اس کی بے چارگی کا کیا کہنا  <m> جس کی آہیں بھی کچھ اثر نہ کریں  <e>
<s> دل پہ جو گزری کوئی کیا جانے  <m> یہ تو ہم جانیں یا خدا جانے  <e>
<s> خاک جھیلے گا وہ مصیبت عشق  <m> جو لگا کر نہ پھر بجھا جانے  <e>
<s> تو ہی اپنا مقام جانتا ہے  <m> اک ظلوم و جہول کیا جانے  <e>
<s> کیا کرے عرض مدعا وہ بشر  <m> ابتدا کو جو انتہا جانے  <e>
<s> بادہ نوشوں کا حشر کیا ہوگا  <m> مجھ بلانوش کی بلا جانے  <e>
<s> بات رندی کی مجھ کو آتی ہے  <m> پارسائی کی پارسا جانے  <e>
<s> نامہ بر بھی وہاں رسا نہ ہوا  <m> کسی صورت مرا بھلا نہ ہوا  <e>
<s> درد کی داد کون دے مجھ کو  <m> تو ہی جب درد آشنا نہ ہوا  <e>
<s> وہی مطلوب ہو وہی طالب  <m> اک معما ہوا خدا نہ ہوا  <e>
<s> مختصر بھی ہے اور جامع بھی  <m> کیا ہوا کا جواب کیا نہ ہوا  <e>
<s> ہاں کہو کچھ ہمیں بھی ہو معلوم  <m> وہ گلہ کیا جو برملا نہ ہوا  <e>
<s> عشق اس درد کا نہیں قائل  <m> جو مصیبت کی انتہا نہ ہوا  <e>
<s> تم سے تکمیل جور ہو نہ سکی  <m> اس ادا کا بھی حق ادا نہ ہوا  <e>
<s> اتنا پاس وفا تو ہے اس کو  <m> بے وفائی سے بے وفا نہ ہوا  <e>
<s> دل کشا تھی نگاہ ناز اس کی  <m> تیر کیوں اس کا دل کشا نہ ہوا  <e>
<s> دل کبھی خوش ہوا تو تھا لیکن  <m> اس کا اب ذکر کیا ہوا نہ ہوا  <e>
<s> جب سے مرنے کی جی میں ٹھانی ہے  <m> کس قدر ہم کو شادمانی ہے  <e>
<s> شاعری کیوں نہ راس آئے مجھے  <m> یہ مرا فن خاندانی ہے  <e>
<s> کیوں لب التجا کو دوں جنبش  <m> تم نہ مانوگے اور نہ مانی ہے  <e>
<s> آپ ہم کو سکھائیں رسم وفا  <m> مہربانی ہے مہربانی ہے  <e>
<s> دل ملا ہے جنہیں ہمارا سا  <m> تلخ ان سب کی زندگانی ہے  <e>
<s> کوئی صدمہ ضرور پہنچے گا  <m> آج کچھ دل کو شادمانی ہے  <e>
<s> ساری دنیا ہے ایک پردۂ راز  <m> اف رے تیرے حجاب کے انداز  <e>
<s> موت کو اہل دل سمجھتے ہیں  <m> زندگانی عشق کا آغاز  <e>
<s> مر کے پایا شہید کا رتبہ  <m> میری اس زندگی کی عمر دراز  <e>
<s> کوئی آیا تری جھلک دیکھی  <m> کوئی بولا سنی تری آواز  <e>
<s> ہم سے کیا پوچھتے ہو ہم کیا ہیں  <m> اک بیاباں میں گمشدہ آواز  <e>
<s> تیرے انوار سے لبالب ہے  <m> دل کا سب سے عمیق گوشۂ راز  <e>
<s> نوبت اپنی تو جان تک پہنچی  <m> حیف اس کے نہ کان تک پہنچی  <e>
<s> دل کے ٹکڑے ہیں یہ ستارے نہ ہوں  <m> آہ لے آسمان تک پہنچی  <e>
<s> ہے وہ آزردہ بات شکوے کی  <m> کیا کسی مہربان تک پہنچی  <e>
<s> مفت فرسودہ ہوئی یہ پیشانی  <m> نہ ترے آستان تک پہنچی  <e>
<s> دشمنی مجھ سے تیری تیغ نے کی  <m> دوستی امتحان تک پہنچی  <e>
<s> آتش عشق نے جو سر کھینچا  <m> حسن کے دودمان تک پہنچی  <e>
<s> بار غم جب کسی سے اٹھ نہ سکا  <m> نوبت اس ناتوان تک پہنچی  <e>
<s> تیرے مقتول کا ہے کام تمام  <m> کارواں استخوان تک پہنچی  <e>
<s> آتش گل سے جلتی مثل شرر  <m> عندلیب آشیان تک پہنچی  <e>
<s> کوئی سرگشتہ یاد آ ہی گیا  <m> تیغ اس کی جو سان تک پہنچی  <e>
<s> گو کہ محتاج ہیں گدا ہیں ہم  <m> بے نیازی کے بادشا ہیں ہم  <e>
<s> چشم تحقیر سے ہمیں مت دیکھ  <m> خاک تو ہیں پہ توتیا ہیں ہم  <e>
<s> آہ اس عمر بے بقا کی طرح  <m> رہرو کشور فنا ہیں ہم  <e>
<s> ایسا بے برگ و بے نواہی کون  <m> جیسے بے برگ و بے نوا ہیں ہم  <e>
<s> گو ہمیں تو کبھی نہ یاد کرے  <m> پر تری یاد میں سدا ہیں ہم  <e>
<s> مبتلا اس بلا میں کوئی نہ ہو  <m> جس بلا میں کہ مبتلا ہیں ہم  <e>
<s> مار کر بھی ہمیں پہ پچھتایا  <m> بے وفا تو کہ بے وفا ہیں ہم  <e>
<s> جبہہ سائی سے دشمنی ہے جسے  <m> اسی کے در پہ جبہہ سا ہیں ہم  <e>
<s> کون رہبر ہو عشق کی رہ میں  <m> آپ ہی اپنے رہنما ہیں ہم  <e>
<s> ہیں تو صورت پرست آئینہ دار  <m> نیک معنی سے آشنا ہیں ہم  <e>
<s> اپنی وہ بے ثبات ہستی ہے  <m> کہ سدا نیستی ہی ہنستی ہے  <e>
<s> نام سنتے ہو جس کا ویرانہ  <m> وہی سودائیوں کی بستی ہے  <e>
<s> شمع سے ہاتھ کھینچ اے گل گیر  <m> اتنی بھی کیا دراز دستی ہے  <e>
<s> چشم وحدت سے گر کوئی دیکھے  <m> بت پرستی بھی حق پرستی ہے  <e>
<s> ان دنوں وہ ادھر نہیں آتا  <m> اپنا جینا نظر نہیں آتا  <e>
<s> اس کی وعدہ خلافیاں دیکھو  <m> آنے کہتا ہے بے پر نہیں آتا  <e>
<s> گھر بہ گھر تو پڑا پھرے ہے تو  <m> آہ کیوں میرے گھر نہیں آتا  <e>
<s> قاصد اس بے وفا سے یوں کہنا  <m> لکھ تو کچھ بھیج گر نہیں آتا  <e>
<s> گو کہ رہتا ہے یہ جرس نالاں  <m> میرے نالوں سے پر نہیں آتا  <e>
<s> یار راتوں کو تیرے کوچے میں  <m> کب یہ خستہ جگر نہیں آتا  <e>
<s> اور کہتے نہیں رقیب اسے  <m> لب کچھ مجھ کو ڈر نہیں آتا  <e>
<s> دل میں ہر چند ہے خیال اس کا  <m> نظر آتا نہیں جمال اس کا  <e>
<s> وہ جو تھی بے خودی سو ہے موجود  <m> ہجر سے کم نہیں وصال اس کا  <e>
<s> ہو چکا ہے جگر پسند مژہ  <m> دل کو مانگے ہے خط و خال اس کا  <e>
<s> شیخ اگر سامنے ہو مستوں کے  <m> نظر آ جائے سب کمال اس کا  <e>
<s> تجھ سے ظالم کو اپنا یار کیا  <m> ہم نے کیا جبر اختیار کیا  <e>
<s> مثل سیماب بے قرار رہے  <m> ایک جا ہم نے کب قرار کیا  <e>
<s> آنکھیں پتھرا گئیں اے سنگیں دل  <m> یاں تلک تیرا انتظار کیا  <e>
<s> تو جو کہتا ہے جلد آؤں گا  <m> میں نے کیا تیرا اعتبار کیا  <e>
<s> جیب تو کیا ہے ناصحو ہم نے  <m> چاک سینے کو غنچہ وار کیا  <e>
<s> نظر آئے قیاس سے باہر  <m> دل کے زخموں کو جب شمار کیا  <e>
<s> آتش عشق نے بہ رنگ سپند  <m> دانۂ دل کو بے قرار کیا  <e>
<s> خوش نما گرچہ مد کا ہالہ ہے  <m> تیرے کانوں کا بالا بالا ہے  <e>
<s> در مے خانہ کا گدا ہوں میں  <m> بے پیالہ مرا پیالہ ہے  <e>
<s> دل صد پارہ یہ بغل میں نہ ہو  <m> درد دکھ کا مرے رسالہ ہے  <e>
<s> اس نگہ اس مژہ کی کچھ مت پوچھ  <m> ایک برچھی ہے ایک بھالا ہے  <e>
<s> ہے دم و ہوش اپنا بے ہوشی  <m> ہوش جب سے یہاں سنبھالا ہے  <e>
<s> مجھ کو ہے انتظار و بیتابی  <m> اس کو حیلہ ہے اور حوالہ ہے  <e>
<s> اس کمر کے خیال میں ہیں ہم  <m> بیٹھے کرتے ہیں سیر ملک عدم  <e>
<s> بے خودی ہم پہ رکھیو لطف و کرم  <m> اپنے تئیں بھول جائیں جب تک ہم  <e>
<s> کیوں گنہ گار ہو نہ نوع بشر  <m> پہلے ہی چوکے حضرت آدم  <e>
<s> آہ اس بحر میں حباب کی طرح  <m> اپنی بھی زندگی ہے کوئی دم  <e>
<s> دی ہے دھونی در توکل پر  <m> چھوڑ دی ہم نے منت عالم  <e>
<s> دیکھنے بھی نہ پائے قاتل کو  <m> زخم اتنے ہی لگ گئے پیہم  <e>
<s> نیلگوں کیوں نہ ہو حصار رنگ  <m> ہے سیہ پوش خانۂ ماتم  <e>
<s> چھوڑیئے کس طرح سے مے نوشی  <m> زور عالم رکھے ہے بے ہوشی  <e>
<s> اک نظر اس کو دیکھنے پائیں  <m> گو میسر نہ ہو ہم آغوشی  <e>
<s> قید کرنا کسی کو ہے منظور  <m> زلف کرتی ہے تجھ سے سرگوشی  <e>
<s> ہوں میں سرگشتہ مثل ریگ رواں  <m> کیا کہوں اپنی خانہ بردوشی  <e>
<s> یار کے تیر کا نشانہ ہوں  <m> اپنے طالع کا میں دوانا ہوں  <e>
<s> ناتوانی بھی دیکھ کر مجھ کو  <m> لگی رونے میں وہ توانا ہوں  <e>
<s> دیکھ دیکھ اس کی زلف ابتر کو  <m> دل یہی چاہتا ہے شانہ ہوں  <e>
<s> مو پریشاں ہے چشم زار و طرار  <m> شجر بید ہی سے مانا ہوں  <e>
<s> آج گلشن میں کس کا پرتو ہے  <m> ہر کلی گل کی شمع کی لو ہے  <e>
<s> خضر ہر چند پہنچے آب حیات  <m> زندگی جیسے پانی کی رو ہے  <e>
<s> پیسے ہے اس کو آسیائے فلک  <m> جس کے پاس ایک مشت بھی جو ہے  <e>
<s> غیر سے لینا امتحان وفا  <m> یہ جفا مجھ پر از سر نو ہے  <e>
<s> ہے کدھر وہ غزال جس کے لیے  <m> رات دن مجھ کو یہ تگ و دو ہے  <e>
<s> چھوڑ دے مار لات دنیا کو  <m> کچھ نہیں ہے ثبات دنیا کو  <e>
<s> ہاتھ آئی ہے جس کو دولت فقر  <m> ان نے ماری ہے لات دنیا کو  <e>
<s> زال دنیا ہی سا ہے وہ بد ذات  <m> جو کہے نیک ذات دنیا کو  <e>
<s> دام الفت میں سب کو کھینچے ہے  <m> آ گئی ہے یہ گھات دنیا کو  <e>
<s> پشت پا مارے مسند جم پر  <m> جو لگائے نہ ہاتھ دنیا کو  <e>
<s> حال اب تنگ ہے زمانے کا  <m> رنگ بے رنگ ہے زمانے کا  <e>
<s> نہیں کوتاہ اس کا دست طلب  <m> یہ گدا ننگ ہے زمانے کا  <e>
<s> ایک دم چین سے نہ کوئی رہے  <m> یہی آہنگ ہے زمانے کا  <e>
<s> سرکشوں کا رہا نہ نام و نشاں  <m> زور سر چنگ ہے زمانے کا  <e>
<s> اے جفا کار دہر میں تجھ بن  <m> کون ہم سنگ ہے زمانے کا  <e>
<s> جھوٹ میں نے کہا ترے ہاتھوں  <m> قافیہ تنگ ہے زمانے کا  <e>
<s> نالۂ دل کی تو کوتاہی نہیں  <m> پر اثر کچھ اس کو ہوتا ہی نہیں  <e>
<s> کتنا وہ قاتل ہے بے خوف و خطر  <m> تیغ خوں آلودہ دھوتا ہی نہیں  <e>
<s> اس گلی میں جس طرح روتا ہوں میں  <m> اس طرح تو کوئی روتا ہی نہیں  <e>
<s> خار زار عشق کو کیا ہو گیا  <m> پاؤں میں کانٹے چبھوتا ہی نہیں  <e>
<s> ترک کی لذت سے واقف کون ہیں  <m> گر نہ ہوتا جان کھوتا ہی نہیں  <e>
<s> جانتا گر دل ہے مزرع یاس کا  <m> تخم امید اس میں بوتا ہی نہیں  <e>
<s> جوں سخن آتا ہے سلک نظم میں  <m> یوں کوئی موتی پروتا ہی نہیں  <e>
<s> سامنے اس کے رو نہیں سکتا  <m> چپ رہوں یہ بھی ہو نہیں سکتا  <e>
<s> سنگ و آہن گداز ہوتے ہیں  <m> اس کا دل نرم ہو نہیں سکتا  <e>
<s> آگ سے طفل اشک ڈرتا ہے  <m> دل کے داغوں کو دھو نہیں سکتا  <e>
<s> جس طرح سو گئے مرے طالع  <m> اس طرح کوئی سو نہیں سکتا  <e>
<s> عمر گزرے گی امتحان میں کیا  <m> داغ ہی دیں گے مجھ کو دان میں کیا  <e>
<s> میری ہر بات بے اثر ہی رہی  <m> نقص ہے کچھ مرے بیان میں کیا  <e>
<s> مجھ کو تو کوئی ٹوکتا بھی نہیں  <m> یہی ہوتا ہے خاندان میں کیا  <e>
<s> اپنی محرومیاں چھپاتے ہیں  <m> ہم غریبوں کی آن بان میں کیا  <e>
<s> خود کو جانا جدا زمانے سے  <m> آ گیا تھا مرے گمان میں کیا  <e>
<s> شام ہی سے دکان دید ہے بند  <m> نہیں نقصان تک دکان میں کیا  <e>
<s> اے مرے صبح و شام دل کی شفق  <m> تو نہاتی ہے اب بھی بان میں کیا  <e>
<s> بولتے کیوں نہیں مرے حق میں  <m> آبلے پڑ گئے زبان میں کیا  <e>
<s> خامشی کہہ رہی ہے کان میں کیا  <m> آ رہا ہے مرے گمان میں کیا  <e>
<s> دل کہ آتے ہیں جس کو دھیان بہت  <m> خود بھی آتا ہے اپنے دھیان میں کیا  <e>
<s> وہ ملے تو یہ پوچھنا ہے مجھے  <m> اب بھی ہوں میں تری امان میں کیا  <e>
<s> یوں جو تکتا ہے آسمان کو تو  <m> کوئی رہتا ہے آسمان میں کیا  <e>
<s> ہے نسیم بہار گرد آلود  <m> خاک اڑتی ہے اس مکان میں کیا  <e>
<s> یہ مجھے چین کیوں نہیں پڑتا  <m> ایک ہی شخص تھا جہان میں کیا  <e>
<s> بے قراری سی بے قراری ہے  <m> وصل ہے اور فراق طاری ہے  <e>
<s> جو گزاری نہ جا سکی ہم سے  <m> ہم نے وہ زندگی گزاری ہے  <e>
<s> نگھرے کیا ہوئے کہ لوگوں پر  <m> اپنا سایہ بھی اب تو بھاری ہے  <e>
<s> بن تمہارے کبھی نہیں آئی  <m> کیا مری نیند بھی تمہاری ہے  <e>
<s> آپ میں کیسے آؤں میں تجھ بن  <m> سانس جو چل رہی ہے آری ہے  <e>
<s> اس سے کہیو کہ دل کی گلیوں میں  <m> رات دن تیری انتظاری ہے  <e>
<s> ہجر ہو یا وصال ہو کچھ ہو  <m> ہم ہیں اور اس کی یادگاری ہے  <e>
<s> اک مہک سمت دل سے آئی تھی  <m> میں یہ سمجھا تری سواری ہے  <e>
<s> حادثوں کا حساب ہے اپنا  <m> ورنہ ہر آن سب کی باری ہے  <e>
<s> خوش رہے تو کہ زندگی اپنی  <m> عمر بھر کی امیدواری ہے <e>
<s> اپنے سب یار کام کر رہے ہیں  <m> اور ہم ہیں کہ نام کر رہے ہیں  <e>
<s> تیغ بازی کا شوق اپنی جگہ  <m> آپ تو قتل عام کر رہے ہیں  <e>
<s> داد و تحسین کا یہ شور ہے کیوں  <m> ہم تو خود سے کلام کر رہے ہیں  <e>
<s> ہم ہیں مصروف انتظام مگر  <m> جانے کیا انتظام کر رہے ہیں  <e>
<s> ہے وہ بے چارگی کا حال کہ ہم  <m> ہر کسی کو سلام کر رہے ہیں  <e>
<s> ایک قتالہ چاہیے ہم کو  <m> ہم یہ اعلان عام کر رہے ہیں  <e>
<s> کیا بھلا ساغر سفال کہ ہم  <m> ناف پیالے کو جام کر رہے ہیں  <e>
<s> ہم تو آئے تھے عرض مطلب کو  <m> اور وہ احترام کر رہے ہیں  <e>
<s> نہ اٹھے آہ کا دھواں بھی کہ وہ  <m> کوئے دل میں خرام کر رہے ہیں  <e>
<s> اس کے ہونٹوں پہ رکھ کے ہونٹ اپنے  <m> بات ہی ہم تمام کر رہے ہیں  <e>
<s> ہم عجب ہیں کہ اس کے کوچے میں  <m> بے سبب دھوم دھام کر رہے ہیں  <e>
<s> گاہے گاہے بس اب یہی ہو کیا  <m> تم سے مل کر بہت خوشی ہو کیا  <e>
<s> مل رہی ہو بڑے تپاک کے ساتھ  <m> مجھ کو یکسر بھلا چکی ہو کیا  <e>
<s> یاد ہیں اب بھی اپنے خواب تمہیں  <m> مجھ سے مل کر اداس بھی ہو کیا  <e>
<s> بس مجھے یوں ہی اک خیال آیا  <m> سوچتی ہو تو سوچتی ہو کیا  <e>
<s> اب مری کوئی زندگی ہی نہیں  <m> اب بھی تم میری زندگی ہو کیا  <e>
<s> کیا کہا عشق جاودانی ہے  <m> آخری بار مل رہی ہو کیا  <e>
<s> ہاں فضا یاں کی سوئی سوئی سی ہے  <m> تو بہت تیز روشنی ہو کیا  <e>
<s> میرے سب طنز بے اثر ہی رہے  <m> تم بہت دور جا چکی ہو کیا  <e>
<s> دل میں اب سوز انتظار نہیں  <m> شمع امید بجھ گئی ہو کیا  <e>
<s> اس سمندر پہ تشنہ کام ہوں میں  <m> بان تم اب بھی بہہ رہی ہو کیا  <e>
<s> اک ہنر ہے جو کر گیا ہوں میں  <m> سب کے دل سے اتر گیا ہوں میں  <e>
<s> کیسے اپنی ہنسی کو ضبط کروں  <m> سن رہا ہوں کہ گھر گیا ہوں میں  <e>
<s> کیا بتاؤں کہ مر نہیں پاتا  <m> جیتے جی جب سے مر گیا ہوں میں  <e>
<s> اب ہے بس اپنا سامنا در پیش  <m> ہر کسی سے گزر گیا ہوں میں  <e>
<s> وہی ناز و ادا وہی غمزے  <m> سر بہ سر آپ پر گیا ہوں میں  <e>
<s> عجب الزام ہوں زمانے کا  <m> کہ یہاں سب کے سر گیا ہوں میں  <e>
<s> کبھی خود تک پہنچ نہیں پایا  <m> جب کہ واں عمر بھر گیا ہوں میں  <e>
<s> تم سے جاناں ملا ہوں جس دن سے  <m> بے طرح خود سے ڈر گیا ہوں میں  <e>
<s> کوئے جاناں میں سوگ برپا ہے  <m> کہ اچانک سدھر گیا ہوں میں  <e>
<s> آدمی وقت پر گیا ہوگا  <m> وقت پہلے گزر گیا ہوگا  <e>
<s> وہ ہماری طرف نہ دیکھ کے بھی  <m> کوئی احسان دھر گیا ہوگا  <e>
<s> خود سے مایوس ہو کے بیٹھا ہوں  <m> آج ہر شخص مر گیا ہوگا  <e>
<s> شام تیرے دیار میں آخر  <m> کوئی تو اپنے گھر گیا ہوگا  <e>
<s> مرہم ہجر تھا عجب اکسیر  <m> اب تو ہر زخم بھر گیا ہوگا  <e>
<s> ابھی اک شور سا اٹھا ہے کہیں  <m> کوئی خاموش ہو گیا ہے کہیں  <e>
<s> ہے کچھ ایسا کہ جیسے یہ سب کچھ  <m> اس سے پہلے بھی ہو چکا ہے کہیں  <e>
<s> تجھ کو کیا ہو گیا کہ چیزوں کو  <m> کہیں رکھتا ہے ڈھونڈھتا ہے کہیں  <e>
<s> جو یہاں سے کہیں نہ جاتا تھا  <m> وہ یہاں سے چلا گیا ہے کہیں  <e>
<s> آج شمشان کی سی بو ہے یہاں  <m> کیا کوئی جسم جل رہا ہے کہیں  <e>
<s> ہم کسی کے نہیں جہاں کے سوا  <m> ایسی وہ خاص بات کیا ہے کہیں  <e>
<s> تو مجھے ڈھونڈ میں تجھے ڈھونڈوں  <m> کوئی ہم میں سے رہ گیا ہے کہیں  <e>
<s> کتنی وحشت ہے درمیان ہجوم  <m> جس کو دیکھو گیا ہوا ہے کہیں  <e>
<s> میں تو اب شہر میں کہیں بھی نہیں  <m> کیا مرا نام بھی لکھا ہے کہیں  <e>
<s> اسی کمرے سے کوئی ہو کے وداع  <m> اسی کمرے میں چھپ گیا ہے کہیں  <e>
<s> مل کے ہر شخص سے ہوا محسوس  <m> مجھ سے یہ شخص مل چکا ہے کہیں  <e>
<s> آخری بار آہ کر لی ہے  <m> میں نے خود سے نباہ کر لی ہے  <e>
<s> اپنے سر اک بلا تو لینی تھی  <m> میں نے وہ زلف اپنے سر لی ہے  <e>
<s> دن بھلا کس طرح گزارو گے  <m> وصل کی شب بھی اب گزر لی ہے  <e>
<s> جاں نثاروں پہ وار کیا کرنا  <m> میں نے بس ہاتھ میں سپر لی ہے  <e>
<s> جو بھی مانگو ادھار دوں گا میں  <m> اس گلی میں دکان کر لی ہے  <e>
<s> میرا کشکول کب سے خالی تھا  <m> میں نے اس میں شراب بھر لی ہے  <e>
<s> اور تو کچھ نہیں کیا میں نے  <m> اپنی حالت تباہ کر لی ہے  <e>
<s> شیخ آیا تھا محتسب کو لیے  <m> میں نے بھی ان کی وہ خبر لی ہے  <e>
<s> ایک ہی مژدہ صبح لاتی ہے  <m> دھوپ آنگن میں پھیل جاتی ہے  <e>
<s> رنگ موسم ہے اور باد صبا  <m> شہر کوچوں میں خاک اڑاتی ہے  <e>
<s> فرش پر کاغذ اڑتے پھرتے ہیں  <m> میز پر گرد جمتی جاتی ہے  <e>
<s> سوچتا ہوں کہ اس کی یاد آخر  <m> اب کسے رات بھر جگاتی ہے  <e>
<s> میں بھی اذن نوا گری چاہوں  <m> بے دلی بھی تو لب ہلاتی ہے  <e>
<s> سو گئے پیڑ جاگ اٹھی خوشبو  <m> زندگی خواب کیوں دکھاتی ہے  <e>
<s> اس سراپا وفا کی فرقت میں  <m> خواہش غیر کیوں ستاتی ہے  <e>
<s> آپ اپنے سے ہم سخن رہنا  <m> ہم نشیں سانس پھول جاتی ہے  <e>
<s> کیا ستم ہے کہ اب تری صورت  <m> غور کرنے پہ یاد آتی ہے  <e>
<s> کون اس گھر کی دیکھ بھال کرے  <m> روز اک چیز ٹوٹ جاتی ہے  <e>
<s> ٹھیک ہے خود کو ہم بدلتے ہیں  <m> شکریہ مشورت کا چلتے ہیں  <e>
<s> ہو رہا ہوں میں کس طرح برباد  <m> دیکھنے والے ہاتھ ملتے ہیں  <e>
<s> ہے وہ جان اب ہر ایک محفل کی  <m> ہم بھی اب گھر سے کم نکلتے ہیں  <e>
<s> کیا تکلف کریں یہ کہنے میں  <m> جو بھی خوش ہے ہم اس سے جلتے ہیں  <e>
<s> ہے اسے دور کا سفر در پیش  <m> ہم سنبھالے نہیں سنبھلتے ہیں  <e>
<s> تم بنو رنگ تم بنو خوشبو  <m> ہم تو اپنے سخن میں ڈھلتے ہیں  <e>
<s> میں اسی طرح تو بہلتا ہوں  <m> اور سب جس طرح بہلتے ہیں  <e>
<s> ہے عجب فیصلے کا صحرا بھی  <m> چل نہ پڑیے تو پاؤں جلتے ہیں  <e>
<s> سر ہی اب پھوڑیے ندامت میں  <m> نیند آنے لگی ہے فرقت میں  <e>
<s> ہیں دلیلیں ترے خلاف مگر  <m> سوچتا ہوں تری حمایت میں  <e>
<s> روح نے عشق کا فریب دیا  <m> جسم کو جسم کی عداوت میں  <e>
<s> اب فقط عادتوں کی ورزش ہے  <m> روح شامل نہیں شکایت میں  <e>
<s> عشق کو درمیاں نہ لاؤ کہ میں  <m> چیختا ہوں بدن کی عسرت میں  <e>
<s> یہ کچھ آسان تو نہیں ہے کہ ہم  <m> روٹھتے اب بھی ہیں مروت میں  <e>
<s> وہ جو تعمیر ہونے والی تھی  <m> لگ گئی آگ اس عمارت میں  <e>
<s> زندگی کس طرح بسر ہوگی  <m> دل نہیں لگ رہا محبت میں  <e>
<s> حاصل کن ہے یہ جہان خراب  <m> یہی ممکن تھا اتنی عجلت میں  <e>
<s> پھر بنایا خدا نے آدم کو  <m> اپنی صورت پہ ایسی صورت میں  <e>
<s> اور پھر آدمی نے غور کیا  <m> چھپکلی کی لطیف صنعت میں  <e>
<s> اے خدا جو کہیں نہیں موجود  <m> کیا لکھا ہے ہماری قسمت میں  <e>
<s> آپ اپنا غبار تھے ہم تو  <m> یاد تھے یادگار تھے ہم تو  <e>
<s> پردگی ہم سے کیوں رکھا پردہ  <m> تیرے ہی پردہ دار تھے ہم تو  <e>
<s> وقت کی دھوپ میں تمہارے لیے  <m> شجر سایہ دار تھے ہم تو  <e>
<s> اڑے جاتے ہیں دھول کے مانند  <m> آندھیوں پر سوار تھے ہم تو  <e>
<s> ہم نے کیوں خود پہ اعتبار کیا  <m> سخت بے اعتبار تھے ہم تو  <e>
<s> شرم ہے اپنی بار باری کی  <m> بے سبب بار بار تھے ہم تو  <e>
<s> کیوں ہمیں کر دیا گیا مجبور  <m> خود ہی بے اختیار تھے ہم تو  <e>
<s> تم نے کیسے بھلا دیا ہم کو  <m> تم سے ہی مستعار تھے ہم تو  <e>
<s> خوش نہ آیا ہمیں جیے جانا  <m> لمحے لمحے پہ بار تھے ہم تو  <e>
<s> سہہ بھی لیتے ہمارے طعنوں کو  <m> جان من جاں نثار تھے ہم تو  <e>
<s> خود کو دوران حال میں اپنے  <m> بے طرح ناگوار تھے ہم تو  <e>
<s> تم نے ہم کو بھی کر دیا برباد  <m> نادر روزگار تھے ہم تو  <e>
<s> ضبط کر کے ہنسی کو بھول گیا  <m> میں تو اس زخم ہی کو بھول گیا  <e>
<s> ذات در ذات ہم سفر رہ کر  <m> اجنبی اجنبی کو بھول گیا  <e>
<s> صبح تک وجہ جاں کنی تھی جو بات  <m> میں اسے شام ہی کو بھول گیا  <e>
<s> عہد وابستگی گزار کے میں  <m> وجہ وابستگی کو بھول گیا  <e>
<s> سب دلیلیں تو مجھ کو یاد رہیں  <m> بحث کیا تھی اسی کو بھول گیا  <e>
<s> کیوں نہ ہو ناز اس ذہانت پر  <m> ایک میں ہر کسی کو بھول گیا  <e>
<s> سب سے پر امن واقعہ یہ ہے  <m> آدمی آدمی کو بھول گیا  <e>
<s> قہقہہ مارتے ہی دیوانہ  <m> ہر غم زندگی کو بھول گیا  <e>
<s> خواب ہا خواب جس کو چاہا تھا  <m> رنگ ہا رنگ اسی کو بھول گیا  <e>
<s> کیا قیامت ہوئی اگر اک شخص  <m> اپنی خوش قسمتی کو بھول گیا  <e>
<s> سوچ کر اس کی خلوت انجمنی  <m> واں میں اپنی کمی کو بھول گیا  <e>
<s> سب برے مجھ کو یاد رہتے ہیں  <m> جو بھلا تھا اسی کو بھول گیا  <e>
<s> ان سے وعدہ تو کر لیا لیکن  <m> اپنی کم فرصتی کو بھول گیا  <e>
<s> بستیو اب تو راستہ دے دو  <m> اب تو میں اس گلی کو بھول گیا  <e>
<s> اس نے گویا مجھی کو یاد رکھا  <m> میں بھی گویا اسی کو بھول گیا  <e>
<s> یعنی تم وہ ہو واقعی حد ہے  <m> میں تو سچ مچ سبھی کو بھول گیا  <e>
<s> آخری بت خدا نہ کیوں ٹھہرے  <m> بت شکن بت گری کو بھول گیا  <e>
<s> اب تو ہر بات یاد رہتی ہے  <m> غالباً میں کسی کو بھول گیا  <e>
<s> گھر سے ہم گھر تلک گئے ہوں گے  <m> اپنے ہی آپ تک گئے ہوں گے  <e>
<s> ہم جو اب آدمی ہیں پہلے کبھی  <m> جام ہوں گے چھلک گئے ہوں گے  <e>
<s> وہ بھی اب ہم سے تھک گیا ہوگا  <m> ہم بھی اب اس سے تھک گئے ہوں گے  <e>
<s> شب جو ہم سے ہوا معاف کرو  <m> نہیں پی تھی بہک گئے ہوں گے  <e>
<s> کتنے ہی لوگ حرص شہرت میں  <m> دار پر خود لٹک گئے ہوں گے  <e>
<s> شکر ہے اس نگاہ کم کا میاں  <m> پہلے ہی ہم کھٹک گئے ہوں گے  <e>
<s> ہم تو اپنی تلاش میں اکثر  <m> از سما تا سمک گئے ہوں گے  <e>
<s> اس کا لشکر جہاں تہاں یعنی  <m> ہم بھی بس بے کمک گئے ہوں گے  <e>
<s> اب کسی سے مرا حساب نہیں  <m> میری آنکھوں میں کوئی خواب نہیں  <e>
<s> خون کے گھونٹ پی رہا ہوں میں  <m> یہ مرا خون ہے شراب نہیں  <e>
<s> میں شرابی ہوں میری آس نہ چھین  <m> تو مری آس ہے سراب نہیں  <e>
<s> نوچ پھینکے لبوں سے میں نے سوال  <m> طاقت شوخئ جواب نہیں  <e>
<s> اب تو پنجاب بھی نہیں پنجاب  <m> اور خود جیسا اب دو آب نہیں  <e>
<s> غم ابد کا نہیں ہے آن کا ہے  <m> اور اس کا کوئی حساب نہیں  <e>
<s> بودش اک رو ہے ایک رو یعنی  <m> اس کی فطرت میں انقلاب نہیں  <e>
<s> جی ہی جی میں وہ جل رہی ہوگی  <m> چاندنی میں ٹہل رہی ہوگی  <e>
<s> چاند نے تان لی ہے چادر ابر  <m> اب وہ کپڑے بدل رہی ہوگی  <e>
<s> سو گئی ہوگی وہ شفق اندام  <m> سبز قندیل جل رہی ہوگی  <e>
<s> سرخ اور سبز وادیوں کی طرف  <m> وہ مرے ساتھ چل رہی ہوگی  <e>
<s> چڑھتے چڑھتے کسی پہاڑی پر  <m> اب وہ کروٹ بدل رہی ہوگی  <e>
<s> پیڑ کی چھال سے رگڑ کھا کر  <m> وہ تنے سے پھسل رہی ہوگی  <e>
<s> نیلگوں جھیل ناف تک پہنے  <m> صندلیں جسم مل رہی ہوگی  <e>
<s> ہو کے وہ خواب عیش سے بیدار  <m> کتنی ہی دیر شل رہی ہوگی  <e>
<s> کس سے اظہار مدعا کیجے  <m> آپ ملتے نہیں ہیں کیا کیجے  <e>
<s> ہو نہ پایا یہ فیصلہ اب تک  <m> آپ کیجے تو کیا کیا کیجے  <e>
<s> آپ تھے جس کے چارہ گر وہ جواں  <m> سخت بیمار ہے دعا کیجے  <e>
<s> ایک ہی فن تو ہم نے سیکھا ہے  <m> جس سے ملیے اسے خفا کیجے  <e>
<s> ہے تقاضا مری طبیعت کا  <m> ہر کسی کو چراغ پا کیجے  <e>
<s> ہے تو بارے یہ عالم اسباب  <m> بے سبب چیخنے لگا کیجے  <e>
<s> آج ہم کیا گلہ کریں اس سے  <m> گلۂ تنگیٔ قبا کیجے  <e>
<s> نطق حیوان پر گراں ہے ابھی  <m> گفتگو کم سے کم کیا کیجے  <e>
<s> حضرت زلف غالیہ افشاں  <m> نام اپنا صبا صبا کیجے  <e>
<s> زندگی کا عجب معاملہ ہے  <m> ایک لمحے میں فیصلہ کیجے  <e>
<s> مجھ کو عادت ہے روٹھ جانے کی  <m> آپ مجھ کو منا لیا کیجے  <e>
<s> ملتے رہیے اسی تپاک کے ساتھ  <m> بے وفائی کی انتہا کیجے  <e>
<s> کوہ کن کو ہے خودکشی خواہش  <m> شاہ بانو سے التجا کیجے  <e>
<s> مجھ سے کہتی تھیں وہ شراب آنکھیں  <m> آپ وہ زہر مت پیا کیجے  <e>
<s> رنگ ہر رنگ میں ہے داد طلب  <m> خون تھوکوں تو واہ وا کیجے  <e>
<s> ہم تو جیسے وہاں کے تھے ہی نہیں  <m> بے اماں تھے اماں کے تھے ہی نہیں <e>
<s> ہم کہ ہیں تیری داستاں یکسر  <m> ہم تری داستاں کے تھے ہی نہیں  <e>
<s> ان کو آندھی میں ہی بکھرنا تھا  <m> بال و پر آشیاں کے تھے ہی نہیں  <e>
<s> اب ہمارا مکان کس کا ہے <m> ہم تو اپنے مکاں کے تھے ہی نہیں  <e>
<s> ہو تری خاک آستاں پہ سلام  <m> ہم ترے آستاں کے تھے ہی نہیں  <e>
<s> ہم نے رنجش میں یہ نہیں سوچا  <m> کچھ سخن تو زباں کے تھے ہی نہیں  <e>
<s> دل نے ڈالا تھا درمیاں جن کو  <m> لوگ وہ درمیاں کے تھے ہی نہیں  <e>
<s> اس گلی نے یہ سن کے صبر کیا  <m> جانے والے یہاں کے تھے ہی نہیں  <e>
<s> زندگی کیا ہے اک کہانی ہے  <m> یہ کہانی نہیں سنانی ہے  <e>
<s> ہے خدا بھی عجیب یعنی جو  <m> نہ زمینی نہ آسمانی ہے  <e>
<s> ہے مرے شوق وصل کو یہ گلہ  <m> اس کا پہلو سرائے فانی ہے  <e>
<s> اپنی تعمیر جان و دل کے لیے  <m> اپنی بنیاد ہم کو ڈھانی ہے  <e>
<s> یہ ہے لمحوں کا ایک شہر ازل  <m> یاں کی ہر بات ناگہانی ہے  <e>
<s> چلیے اے جان شام آج تمہیں  <m> شمع اک قبر پر جلانی ہے  <e>
<s> رنگ کی اپنی بات ہے ورنہ  <m> آخرش خون بھی تو پانی ہے  <e>
<s> اک عبث کا وجود ہے جس سے  <m> زندگی کو مراد پانی ہے  <e>
<s> شام ہے اور صحن میں دل کے  <m> اک عجب حزن آسمانی ہے  <e>
<s> جز گماں اور تھا ہی کیا میرا  <m> فقط اک میرا نام تھا میرا  <e>
<s> نکہت پیرہن سے اس گل کی  <m> سلسلہ بے صبا رہا میرا  <e>
<s> مجھ کو خواہش ہی ڈھونڈنے کی نہ تھی  <m> مجھ میں کھویا رہا خدا میرا  <e>
<s> تھوک دے خون جان لے وہ اگر  <m> عالم ترک مدعا میرا  <e>
<s> جب تجھے میری چاہ تھی جاناں  <m> بس وہی وقت تھا کڑا میرا  <e>
<s> کوئی مجھ تک پہنچ نہیں پاتا  <m> اتنا آسان ہے پتا میرا  <e>
<s> آ چکا پیش وہ مروت سے  <m> اب چلوں کام ہو چکا میرا  <e>
<s> آج میں خود سے ہو گیا مایوس  <m> آج اک یار مر گیا میرا  <e>
<s> سارے رشتے تباہ کر آیا  <m> دل برباد اپنے گھر آیا  <e>
<s> آخرش خون تھوکنے سے میاں  <m> بات میں تیری کیا اثر آیا  <e>
<s> تھا خبر میں زیاں دل و جاں کا  <m> ہر طرف سے میں بے خبر آیا  <e>
<s> اب یہاں ہوش میں کبھی اپنے  <m> نہیں آؤں گا میں اگر آیا  <e>
<s> میں رہا عمر بھر جدا خود سے  <m> یاد میں خود کو عمر بھر آیا  <e>
<s> وہ جو دل نام کا تھا ایک نفر  <m> آج میں اس سے بھی مکر آیا  <e>
<s> مدتوں بعد گھر گیا تھا میں  <m> جاتے ہی میں وہاں سے ڈر آیا  <e>
<s> بس گیا جب وہ شہر دل میں مرے  <m> پھر میں اس شہر میں رہا بھی نہیں  <e>
<s> اک عجب طور حال ہے کہ جو ہے  <m> یعنی میں بھی نہیں خدا بھی نہیں  <e>
<s> لمحوں سے اب معاملہ کیا ہو  <m> دل پہ اب کچھ گزر رہا بھی نہیں  <e>
<s> جانیے میں چلا گیا ہوں کہاں  <m> میں تو خود سے کہیں گیا بھی نہیں  <e>
<s> تو مرے دل میں آن کے بس جا  <m> اور تو میرے پاس آ بھی نہیں  <e>
<s> کام کی بات میں نے کی ہی نہیں  <m> یہ مرا طور زندگی ہی نہیں  <e>
<s> اے امید اے امید نو میداں  <m> مجھ سے میت تری اٹھی ہی نہیں  <e>
<s> میں جو تھا اس گلی کا مست خرام  <m> اس گلی میں مری چلی ہی نہیں  <e>
<s> یہ سنا ہے کہ میرے کوچ کے بعد  <m> اس کی خوشبو کہیں بسی ہی نہیں  <e>
<s> تھی جو اک فاختہ اداس اداس  <m> صبح وہ شاخ سے اڑی ہی نہیں  <e>
<s> مجھ میں اب میرا جی نہیں لگتا  <m> اور ستم یہ کہ میرا جی ہی نہیں  <e>
<s> وہ جو رہتی تھی دل محلے میں  <m> پھر وہ لڑکی مجھے ملی ہی نہیں  <e>
<s> جائیے اور خاک اڑائیے آپ  <m> اب وہ گھر کیا کہ وہ گلی ہی نہیں  <e>
<s> ہائے وہ شوق جو نہیں تھا کبھی  <m> ہائے وہ زندگی جو تھی ہی نہیں  <e>
<s> خوب ہے شوق کا یہ پہلو بھی  <m> میں بھی برباد ہو گیا تو بھی  <e>
<s> حسن مغموم تمکنت میں تری  <m> فرق آیا نہ یک سر مو بھی  <e>
<s> یہ نہ سوچا تھا زیر سایۂ زلف  <m> کہ بچھڑ جائے گی یہ خوش بو بھی  <e>
<s> حسن کہتا تھا چھیڑنے والے  <m> چھیڑنا ہی تو بس نہیں چھو بھی  <e>
<s> ہائے وہ اس کا موج خیز بدن  <m> میں تو پیاسا رہا لب جو بھی  <e>
<s> یاد آتے ہیں معجزے اپنے  <m> اور اس کے بدن کا جادو بھی  <e>
<s> یاسمیں اس کی خاص محرم راز  <m> یاد آیا کرے گی اب تو بھی  <e>
<s> یاد سے اس کی ہے مرا پرہیز  <m> اے صبا اب نہ آئیو تو بھی  <e>
<s> روح پیاسی کہاں سے آتی ہے  <m> یہ اداسی کہاں سے آتی ہے  <e>
<s> ہے وہ یک سر سپردگی تو بھلا  <m> بد حواسی کہاں سے آتی ہے  <e>
<s> وہ ہم آغوش ہے تو پھر دل میں  <m> نا شناسی کہاں سے آتی ہے <e>
<s> ایک زندان بے دلی اور شام  <m> یہ صبا سی کہاں سے آتی ہے  <e>
<s> تو ہے پہلو میں پھر تری خوشبو  <m> ہو کے باسی کہاں سے آتی ہے  <e>
<s> دل ہے شب سوختہ سوائے امید  <m> تو ندا سی کہاں سے آتی ہے  <e>
<s> میں ہوں تجھ میں اور آس ہوں تیری  <m> تو نراسی کہاں سے آتی ہے  <e>
<s> اس کے پہلو سے لگ کے چلتے ہیں  <m> ہم کہیں ٹالنے سے ٹلتے ہیں  <e>
<s> بند ہے مے کدوں کے دروازے  <m> ہم تو بس یوں ہی چل نکلتے ہیں  <e>
<s> میں اسی طرح تو بہلتا ہوں  <m> اور سب جس طرح بہلتے ہیں  <e>
<s> وہ ہے جان اب ہر ایک محفل کی  <m> ہم بھی اب گھر سے کم نکلتے ہیں  <e>
<s> کیا تکلف کریں یہ کہنے میں  <m> جو بھی خوش ہے ہم اس سے جلتے ہیں  <e>
<s> ہے اسے دور کا سفر در پیش  <m> ہم سنبھالے نہیں سنبھلتے ہیں  <e>
<s> شام فرقت کی لہلہا اٹھی  <m> وہ ہوا ہے کہ زخم بھرتے ہیں  <e>
<s> ہے عجب فیصلے کا صحرا بھی  <m> چل نہ پڑیے تو پاؤں جلتے ہیں  <e>
<s> ہو رہا ہوں میں کس طرح برباد  <m> دیکھنے والے ہاتھ ملتے ہیں  <e>
<s> تم بنو رنگ تم بنو خوشبو  <m> ہم تو اپنے سخن میں ڈھلتے ہیں  <e>
<s> عیش امید ہی سے خطرہ ہے  <m> دل کو اب دل دہی سے خطرہ ہے  <e>
<s> ہے کچھ ایسا کہ اس کی جلوت میں  <m> ہمیں اپنی کمی سے خطرہ ہے  <e>
<s> جس کے آغوش کا ہوں دیوانہ  <m> اس کے آغوش ہی سے خطرہ ہے  <e>
<s> یاد کی دھوپ تو ہے روز کی بات  <m> ہاں مجھے چاندنی سے خطرہ ہے  <e>
<s> ہے عجب کچھ معاملہ درپیش  <m> عقل کو آگہی سے خطرہ ہے  <e>
<s> شہر غدار جان لے کہ تجھے  <m> ایک امروہوی سے خطرہ ہے  <e>
<s> ہے عجب طور حالت گریہ  <m> کہ مژہ کو نمی سے خطرہ ہے  <e>
<s> آسمانوں میں ہے خدا تنہا  <m> اور ہر آدمی سے خطرہ ہے  <e>
<s> میں کہوں کس طرح یہ بات اس سے  <m> تجھ کو جانم مجھی سے خطرہ ہے  <e>
<s> آج بھی اے کنار بان مجھے  <m> تیری اک سانولی سے خطرہ ہے  <e>
<s> ان لبوں کا لہو نہ پی جاؤں  <m> اپنی تشنہ لبی سے خطرہ ہے  <e>
<s> اب نہیں کوئی بات خطرے کی  <m> اب سبھی کو سبھی سے خطرہ ہے  <e>
<s> دل کی تکلیف کم نہیں کرتے  <m> اب کوئی شکوہ ہم نہیں کرتے  <e>
<s> جان جاں تجھ کو اب تری خاطر  <m> یاد ہم کوئی دم نہیں کرتے  <e>
<s> دوسری ہار کی ہوس ہے سو ہم  <m> سر تسلیم خم نہیں کرتے  <e>
<s> وہ بھی پڑھتا نہیں ہے اب دل سے  <m> ہم بھی نالے کو نم نہیں کرتے  <e>
<s> جرم میں ہم کمی کریں بھی تو کیوں  <m> تم سزا بھی تو کم نہیں کرتے  <e>
<s> اپنی منزل کا راستہ بھیجو  <m> جان ہم کو وہاں بلا بھیجو  <e>
<s> کیا ہمارا نہیں رہا ساون  <m> زلف یاں بھی کوئی گھٹا بھیجو  <e>
<s> نئی کلیاں جو اب کھلی ہیں وہاں  <m> ان کی خوشبو کو اک ذرا بھیجو  <e>
<s> ہم نہ جیتے ہیں اور نہ مرتے ہیں  <m> درد بھیجو نہ تم دوا بھیجو  <e>
<s> دھول اڑتی ہے جو اس آنگن میں  <m> اس کو بھیجو صبا صبا بھیجو  <e>
<s> اے فقیرو گلی کے اس گل کی  <m> تم ہمیں اپنی خاک پا بھیجو  <e>
<s> شفق شام ہجر کے ہاتھوں  <m> اپنی اتری ہوئی قبا بھیجو  <e>
<s> کچھ تو رشتہ ہے تم سے کم بختوں  <m> کچھ نہیں کوئی بد دعا بھیجو  <e>
<s> آج بھی تشنگی کی قسمت میں  <m> سم قاتل ہے سلسبیل نہیں  <e>
<s> سب خدا کے وکیل ہیں لیکن  <m> آدمی کا کوئی وکیل نہیں  <e>
<s> ہے کشادہ ازل سے روئے زمیں  <m> حرم و دیر بے فصیل نہیں  <e>
<s> زندگی اپنے روگ سے ہے تباہ  <m> اور درماں کی کچھ سبیل نہیں  <e>
<s> تم بہت جاذب و جمیل سہی  <m> زندگی جاذب و جمیل نہیں  <e>
<s> نہ کرو بحث ہار جاؤ گی  <m> حسن اتنی بڑی دلیل نہیں  <e>
<s> لمحے لمحے کی نارسائی ہے  <m> زندگی حالت جدائی ہے  <e>
<s> مرد میداں ہوں اپنی ذات کا میں  <m> میں نے سب سے شکست کھائی ہے  <e>
<s> اک عجب حال ہے کہ اب اس کو  <m> یاد کرنا بھی بے وفائی ہے  <e>
<s> اب یہ صورت ہے جان جاں کہ تجھے  <m> بھولنے میں مری بھلائی ہے  <e>
<s> خود کو بھولا ہوں اس کو بھولا ہوں  <m> عمر بھر کی یہی کمائی ہے  <e>
<s> میں ہنر مند رنگ ہوں میں نے  <m> خون تھوکا ہے داد پائی ہے  <e>
<s> جانے یہ تیرے وصل کے ہنگام  <m> تیری فرقت کہاں سے آئی ہے  <e>
<s> زخم امید بھر گیا کب کا  <m> قیس تو اپنے گھر گیا کب کا  <e>
<s> اب تو منہ اپنا مت دکھاؤ مجھے  <m> ناصحو میں سدھر گیا کب کا  <e>
<s> آپ اب پوچھنے کو آئے ہیں  <m> دل مری جان مر گیا کب کا  <e>
<s> آپ اک اور نیند لے لیجے  <m> قافلہ کوچ کر گیا کب کا  <e>
<s> میرا فہرست سے نکال دو نام  <m> میں تو خود سے مکر گیا کب کا  <e>
<s> وہ جو تھا وہ کبھی ملا ہی نہیں  <m> سو گریباں کبھی سلا ہی نہیں  <e>
<s> اس سے ہر دم معاملہ ہے مگر  <m> درمیاں کوئی سلسلہ ہی نہیں  <e>
<s> بے ملے ہی بچھڑ گئے ہم تو  <m> سو گلے ہیں کوئی گلہ ہی نہیں  <e>
<s> چشم میگوں سے ہے مغاں نے کہا  <m> مست کر دے مگر پلا ہی نہیں  <e>
<s> تو جو ہے جان تو جو ہے جاناں  <m> تو ہمیں آج تک ملا ہی نہیں  <e>
<s> مست ہوں میں مہک سے اس گل کی  <m> جو کسی باغ میں کھلا ہی نہیں  <e>
<s> تو ہے اک عمر سے فغاں پیشہ  <m> ابھی سینہ ترا چھلا ہی نہیں  <e>
<s> ذکر بھی اس سے کیا بھلا میرا  <m> اس سے رشتہ ہی کیا رہا میرا  <e>
<s> آج مجھ کو بہت برا کہہ کر <m> آپ نے نام تو لیا میرا  <e>
<s> آخری بات تم سے کہنا ہے  <m> یاد رکھنا نہ تم کہا میرا  <e>
<s> اب تو کچھ بھی نہیں ہوں میں ویسے  <m> کبھی وہ بھی تھا مبتلا میرا  <e>
<s> وہ بھی منزل تلک پہنچ جاتا  <m> اس نے ڈھونڈا نہیں پتا میرا  <e>
<s> تجھ سے مجھ کو نجات مل جائے  <m> تو دعا کر کہ ہو بھلا میرا  <e>
<s> کیا بتاؤں بچھڑ گیا یاراں  <m> ایک بلقیس سے سبا میرا  <e>
<s> ہے فصیلیں اٹھا رہا مجھ میں  <m> جانے یہ کون آ رہا مجھ میں  <e>
<s> مجھ سے اس کو رہی تلاش امید  <m> سو بہت دن چھپا رہا مجھ میں  <e>
<s> تھا قیامت سکوت کا آشوب  <m> حشر سا اک بپا رہا مجھ میں  <e>
<s> پس پردہ کوئی نہ تھا پھر بھی  <m> ایک پردہ کھنچا رہا مجھ میں  <e>
<s> مجھ میں آ کے گرا تھا اک زخمی  <m> جانے کب تک پڑا رہا مجھ میں  <e>
<s> اتنا خالی تھا اندروں میرا  <m> کچھ دنوں تو خدا رہا مجھ میں  <e>
<s> ہے عجب حال یہ زمانے کا  <m> یاد بھی طور ہے بھلانے کا  <e>
<s> پسند آیا بہت ہمیں پیشہ  <m> خود ہی اپنے گھروں کو ڈھانے کا  <e>
<s> کاش ہم کو بھی ہو نصیب کبھی  <m> عیش دفتر میں گنگنانے کا  <e>
<s> آسماں ہے خموشئ جاوید  <m> میں بھی اب لب نہیں ہلانے کا  <e>
<s> جان کیا اب ترا پیالۂ ناف  <m> نشہ مجھ کو نہیں پلانے کا  <e>
<s> شوق ہے اس دل درندہ کو  <m> آپ کے ہونٹ کاٹ کھانے کا  <e>
<s> اتنا نادم ہوا ہوں خود سے کہ میں  <m> اب نہیں خود کو آزمانے کا  <e>
<s> زندگی ایک فن ہے لمحوں کو  <m> اپنے انداز سے گنوانے کا  <e>
<s> کام مجھ سے کوئی ہوا ہی نہیں  <m> بات یہ ہے کہ میں تو تھا ہی نہیں  <e>
<s> مجھ سے بچھڑی جو موج نکہت یار  <m> پھر میں اس شہر میں رہا ہی نہیں  <e>
<s> کس طرح ترک مدعا کیجے  <m> جب کوئی اپنا مدعا ہی نہیں  <e>
<s> کون ہوں میں جو رائیگاں ہی گیا  <m> کون تھا جو کبھی ملا ہی نہیں  <e>
<s> ہوں عجب عیش غم کی حالت میں  <m> اب کسی سے کوئی گلہ ہی نہیں  <e>
<s> بات ہے راستے پہ جانے کی  <m> اور جانے کا راستہ ہی نہیں  <e>
<s> ہے خدا ہی پہ منحصر ہر بات  <m> اور آفت یہ ہے خدا ہی نہیں  <e>
<s> دل کی دنیا کچھ اور ہی ہوتی  <m> کیا کہیں اپنا بس چلا ہی نہیں  <e>
<s> اب تو مشکل ہے زندگی دل کی  <m> یعنی اب کوئی ماجرا ہی نہیں  <e>
<s> موج آتی تھی ٹھہرنے کی جہاں  <m> اب وہاں خیمۂ صبا ہی نہیں  <e>
<s> ایک سایہ مرا مسیحا تھا  <m> کون جانے وہ کون تھا کیا تھا  <e>
<s> وہ فقط صحن تک ہی آتی تھی  <m> میں بھی حجرے سے کم نکلتا تھا  <e>
<s> تجھ کو بھولا نہیں وہ شخص کہ جو  <m> تیری بانہوں میں بھی اکیلا تھا  <e>
<s> جان لیوا تھیں خواہشیں ورنہ  <m> وصل سے انتظار اچھا تھا  <e>
<s> بات تو دل شکن ہے پر یارو  <m> عقل سچی تھی عشق جھوٹا تھا  <e>
<s> اپنے معیار تک نہ پہنچا میں  <m> مجھ کو خود پر بڑا بھروسہ تھا  <e>
<s> جسم کی صاف گوئی کے با وصف  <m> روح نے کتنا جھوٹ بولا تھا  <e>
<s> دولت دہر سب لٹائی ہے  <m> میں نے دل کی کمائی کھائی ہے  <e>
<s> ایک لمحے کو تیر کرنے میں  <m> میں نے اک زندگی گنوائی ہے  <e>
<s> وہ جو سرمایۂ دل و جاں تھی  <m> اب وہی آرزو پرائی ہے  <e>
<s> تو ہے آخر کہاں کہ آج مجھے  <m> بے طرح اپنی یاد آئی ہے  <e>
<s> جان جاں تجھ سے دو بدو ہو کر  <m> میں نے خود سے شکست کھائی ہے  <e>
<s> عشق میرے گمان میں یاراں  <m> دل کی اک زور آزمائی ہے  <e>
<s> اس میں رہ کر بھی میں نہیں اس میں  <m> جانیے دل میں کیا سمائی ہے  <e>
<s> موج باد صبا پہ ہو کے سوار  <m> وہ شمیم خیال آئی ہے  <e>
<s> شرم کر تو کہ دشت حالت میں  <m> تیری لیلیٰ نے خاک اڑائی ہے  <e>
<s> بک نہیں پا رہا تھا سو میں نے  <m> اپنی قیمت بہت بڑھائی ہے  <e>
<s> خون تھوکے گی زندگی کب تک  <m> یاد آئے گی اب تری کب تک  <e>
<s> جانے والوں سے پوچھنا یہ صبا  <m> رہے آباد دل گلی کب تک  <e>
<s> ہو کبھی تو شراب وصل نصیب  <m> پیے جاؤں میں خون ہی کب تک  <e>
<s> دل نے جو عمر بھر کمائی ہے  <m> وہ دکھن دل سے جائے گی کب تک  <e>
<s> جس میں تھا سوز آرزو اس کا  <m> شب غم وہ ہوا چلی کب تک  <e>
<s> بنی آدم کی زندگی ہے عذاب  <m> یہ خدا کو رلائے گی کب تک  <e>
<s> حادثہ زندگی ہے آدم کی  <m> ساتھ دے گی بھلا خوشی کب تک  <e>
<s> ہے جہنم جو یاد اب اس کی  <m> وہ بہشت وجود تھی کب تک  <e>
<s> وہ صبا اس کے بن جو آئی تھی  <m> وہ اسے پوچھتی رہی کب تک  <e>
<s> حال صحن وجود ٹھہرے گا  <m> تیرا ہنگام رخصتی کب تک  <e>
<s> دل پریشاں ہے کیا کیا جائے  <m> عقل حیراں ہے کیا کیا جائے  <e>
<s> شوق مشکل پسند ان کا حصول  <m> سخت آساں ہے کیا کیا جائے  <e>
<s> عشق خوباں کے ساتھ ہی ہم میں  <m> ناز خوباں ہے کیا کیا جائے  <e>
<s> بے سبب ہی مری طبیعت غم  <m> سب سے نالاں ہے کیا کیا جائے  <e>
<s> باوجود ان کی دل نوازی کے  <m> دل گریزاں ہے کیا کیا جائے  <e>
<s> میں تو نقد حیات لایا تھا  <m> جنس ارزاں ہے کیا کیا جائے  <e>
<s> ہم سمجھتے تھے عشق کو دشوار  <m> یہ بھی آساں ہے کیا کیا جائے  <e>
<s> وہ بہاروں کی ناز پروردہ  <m> ہم پہ نازاں ہے کیا کیا جائے  <e>
<s> دل کو دنیا کا ہے سفر درپیش  <m> اور چاروں طرف ہے گھر درپیش  <e>
<s> ہے یہ عالم عجیب اور یہاں  <m> ماجرا ہے عجیب تر درپیش  <e>
<s> دو جہاں سے گزر گیا پھر بھی <m> میں رہا خود کو عمر بھر درپیش  <e>
<s> اب میں کوئے عبث شتاب چلوں  <m> کئی اک کام ہیں ادھر درپیش  <e>
<s> اس کے دیدار کی امید کہاں  <m> جب کہ ہے دید کو نظر درپیش  <e>
<s> اب مری جان بچ گئی یعنی  <m> ایک قاتل کی ہے سپر درپیش  <e>
<s> کس طرح کوچ پر کمر باندھوں  <m> ایک رہزن کی ہے کمر درپیش  <e>
<s> خلوت ناز اور آئینہ  <m> خود نگر کو ہے خود نگر درپیش  <e>
<s> ضبط کر کے ہنسی کو بھول گیا  <m> میں تو اس زخم ہی کو بھول گیا  <e>
<s> ذات در ذات ہم سفر رہ کر  <m> اجنبی اجنبی کو بھول گیا  <e>
<s> صبح تک وجہ جاں کنی تھی جو بات  <m> میں اسے شام ہی کو بھول گیا  <e>
<s> عہد وابستگی گزار کے میں  <m> وجہ وابستگی کو بھول گیا  <e>
<s> سب دلیلیں تو مجھ کو یاد رہیں  <m> بحث کیا تھی اسی کو بھول گیا  <e>
<s> کیوں نہ ہو ناز اس ذہانت پر  <m> ایک میں ہر کسی کو بھول گیا  <e>
<s> سب سے پر امن واقعہ یہ ہے  <m> آدمی آدمی کو بھول گیا  <e>
<s> قہقہہ مارتے ہی دیوانہ  <m> ہر غم زندگی کو بھول گیا  <e>
<s> خواب ہا خواب جس کو چاہا تھا  <m> رنگ ہا رنگ اسی کو بھول گیا  <e>
<s> کیا قیامت ہوئی اگر اک شخص  <m> اپنی خوش قسمتی کو بھول گیا  <e>
<s> دل کی ہر بات دھیان میں گزری  <m> ساری ہستی گمان میں گزری  <e>
<s> ازل داستاں سے اس دم تک  <m> جو بھی گزری اک آن میں گزری  <e>
<s> جسم مدت تری عقوبت کی  <m> ایک اک لمحہ جان میں گزری  <e>
<s> زندگی کا تھا اپنا عیش مگر  <m> سب کی سب امتحان میں گزری  <e>
<s> ہائے وہ ناوک گزارش رنگ  <m> جس کی جنبش کمان میں گزری  <e>
<s> وہ گدائی گلی عجب تھی کہ واں  <m> اپنی اک آن بان میں گزری  <e>
<s> یوں تو ہم دم بہ دم زمیں پہ رہے  <m> عمر سب آسمان میں گزری  <e>
<s> جو تھی دل طائروں کی مہلت بود  <m> تا زمیں وہ اڑان میں گزری  <e>
<s> بود تو اک تکان ہے سو خدا  <m> تیری بھی کیا تکان میں گزری  <e>
<s> بزم سے جب نگار اٹھتا ہے  <m> میرے دل سے غبار اٹھتا ہے  <e>
<s> میں جو بیٹھا ہوں تو وہ خوش قامت  <m> دیکھ لو بار بار اٹھتا ہے  <e>
<s> تیری صورت کو دیکھ کر مری جاں  <m> خود بخود دل میں پیار اٹھتا ہے  <e>
<s> اس کی گل گشت سے روش بہ روش  <m> رنگ ہی رنگ یار اٹھتا ہے  <e>
<s> تیرے جاتے ہی اس خرابے سے  <m> شور گریہ ہزار اٹھتا ہے  <e>
<s> کون ہے جس کو جاں عزیز نہیں  <m> لے ترا جاں نثار اٹھتا ہے <e>
<s> صف بہ صف آ کھڑے ہوئے ہیں غزال  <m> دشت سے خاکسار اٹھتا ہے  <e>
<s> ہے یہ تیشہ کہ ایک شعلہ سا  <m> بر سر کہسار اٹھتا ہے  <e>
<s> کرب تنہائی ہے وہ شے کہ خدا  <m> آدمی کو پکار اٹھتا ہے  <e>
<s> تو نے پھر کسب زر کا ذکر کیا  <m> کہیں ہم سے یہ بار اٹھتا ہے  <e>
<s> لو وہ مجبور شہر صحرا سے  <m> آج دیوانہ وار اٹھتا ہے  <e>
<s> اپنے یاں تو زمانے والوں کا  <m> روز ہی اعتبار اٹھتا ہے  <e>
<s> ہم کہاں اور تم کہاں جاناں  <m> ہیں کئی ہجر درمیاں جاناں  <e>
<s> رائیگاں وصل میں بھی وقت ہوا  <m> پر ہوا خوب رائیگاں جاناں  <e>
<s> میرے اندر ہی تو کہیں غم ہے  <m> کس سے پوچھوں ترا نشاں جاناں  <e>
<s> عالم بیکران رنگ ہے تو  <m> تجھ میں ٹھہروں کہاں کہاں جاناں  <e>
<s> میں ہواؤں سے کیسے پیش آؤں  <m> یہی موسم ہے کیا وہاں جاناں  <e>
<s> روشنی بھر گئی نگاہوں میں  <m> ہو گئے خواب بے اماں جاناں  <e>
<s> درد مندان کوۓ دل داری  <m> گئے غارت جہاں تہاں جاناں  <e>
<s> اب بھی جھیلوں میں عکس پڑتے ہیں  <m> اب بھی نیلا ہے آسماں جاناں  <e>
<s> ہے جو پرکھوں تمہارا عکس خیال  <m> زخم آئے کہاں کہاں جاناں  <e>
<s> تم سے بھی اب تو جا چکا ہوں میں  <m> دور ہا دور آ چکا ہوں میں  <e>
<s> یہ بہت غم کی بات ہو شاید  <m> اب تو غم بھی گنوا چکا ہوں میں  <e>
<s> اس گمان گماں کے عالم میں  <m> آخرش کیا بھلا چکا ہوں میں  <e>
<s> اب ببر شیر اشتہا ہے مری  <m> شاعروں کو تو کھا چکا ہوں میں  <e>
<s> میں ہوں معمار پر یہ بتلا دوں  <m> شہر کے شہر ڈھ چکا ہوں میں  <e>
<s> حال ہے اک عجب فراغت کا  <m> اپنا ہر غم منا چکا ہوں میں  <e>
<s> لوگ کہتے ہیں میں نے جوگ لیا  <m> اور دھونی رما چکا ہوں میں  <e>
<s> گفتگو جب محال کی ہوگی  <m> بات اس کی مثال کی ہوگی  <e>
<s> زندگی ہے خیال کی اک بات  <m> جو کسی بے خیال کی ہوگی  <e>
<s> تھی جو خوشبو صبا کی چادر میں  <m> وہ تمہاری ہی شال کی ہوگی  <e>
<s> نہ سمجھ پائیں گے وہ اہل فراق  <m> جو اذیت وصال کی ہوگی  <e>
<s> دل پہ طاری ہے اک کمال خوشی  <m> شاید اپنے زوال کی ہوگی  <e>
<s> جو عطا ہو وصال جاناں کی  <m> وہ اداسی کمال کی ہوگی  <e>
<s> آج کہنا ہے دل کو حال اپنا  <m> آج تو سب کے حال کی ہوگی  <e>
<s> ہو چکا میں سو فکر یاروں کو  <m> اب مری دیکھ بھال کی ہوگی  <e>
<s> اب خلش کیا فراق کی اس کے  <m> اک خلش ماہ و سال کی ہوگی  <e>
<s> کفر و ایماں کہا گیا جس کو  <m> بات وہ خد و خال کی ہوگی  <e>
<s> کب بھلا آئے گی جواب کو راس  <m> جو بھی حالت سوال کی ہوگی  <e>
<s> یاد اسے انتہائی کرتے ہیں  <m> سو ہم اس کی برائی کرتے ہیں  <e>
<s> ہے بدن خواب وصل کا دنگل  <m> آؤ زور آزمائی کرتے ہیں  <e>
<s> اس کو اور غیر کو خبر ہی نہیں  <m> ہم لگائی بجھائی کرتے ہیں  <e>
<s> ہم عجب ہیں کہ اس کی بانہوں میں  <m> شکوۂ نارسائی کرتے ہیں  <e>
<s> حالت وصل میں بھی ہم دونوں  <m> لمحہ لمحہ جدائی کرتے ہیں  <e>
<s> آپ جو میری جاں ہیں میں دل ہوں  <m> مجھ سے کیسے جدائی کرتے ہیں  <e>
<s> با وفا ایک دوسرے سے میاں  <m> ہر نفس بے وفائی کرتے ہیں  <e>
<s> جو ہیں سرحد کے پار سے آئے  <m> وہ بہت خود ستائی کرتے ہیں  <e>
<s> دل گماں تھا گمانیاں تھے ہم  <m> ہاں میاں داستانیاں تھے ہم  <e>
<s> ہم سنے اور سنائے جاتے تھے  <m> رات بھر کی کہانیاں تھے ہم  <e>
<s> جانے ہم کس کی بود کا تھے ثبوت  <m> جانے کس کی نشانیاں تھے ہم  <e>
<s> چھوڑتے کیوں نہ ہم زمیں اپنی  <m> آخرش آسمانیاں تھے ہم  <e>
<s> ذرہ بھر بھی نہ تھی نمود اپنی  <m> اور پھر بھی جہانیاں تھے ہم  <e>
<s> ہم نہ تھے ایک آن کے بھی مگر  <m> جاوداں جاودانیاں تھے ہم  <e>
<s> روز اک رن تھا تیر و ترکش بن  <m> تھے کمیں اور کمانیاں تھے ہم  <e>
<s> ارغوانی تھا وہ پیالۂ ناف  <m> ہم جو تھے ارغوانیاں تھے ہم  <e>
<s> نار پستان تھی وہ قتالہ  <m> اور ہوس درمیانیاں تھے ہم  <e>
<s> ناگہاں تھی اک آن آن کہ تھی  <m> ہم جو تھے ناگہانیاں تھے ہم  <e>
<s> ہم رہے پر نہیں رہے آباد  <m> یاد کے گھر نہیں رہے آباد  <e>
<s> کتنی آنکھیں ہوئیں ہلاک نظر  <m> کتنے منظر نہیں رہے آباد  <e>
<s> ہم کہ اے دل سخن تھے سر تا پا  <m> ہم لبوں پر نہیں رہے آباد  <e>
<s> شہر دل میں عجب محلے تھے  <m> ان میں اکثر نہیں رہے آباد  <e>
<s> جانے کیا واقعہ ہوا کیوں لوگ  <m> اپنے اندر نہیں رہے آباد  <e>
<s> اس نے ہم کو گمان میں رکھا  <m> اور پھر کم ہی دھیان میں رکھا  <e>
<s> کیا قیامت نمو تھی وہ جس نے  <m> حشر اس کی اٹھان میں رکھا  <e>
<s> جوشش خوں نے اپنے فن کا حساب  <m> ایک چپ اک چٹان میں رکھا  <e>
<s> لمحے لمحے کی اپنی تھی اک شان  <m> تو نے ہی ایک شان میں رکھا  <e>
<s> ہم نے پیہم قبول و رد کر کے  <m> اس کو ایک امتحان میں رکھا  <e>
<s> تم تو اس یاد کی امان میں ہو  <m> اس کو کس کی امان میں رکھا  <e>
<s> اپنا رشتہ زمیں سے ہی رکھو  <m> کچھ نہیں آسمان میں رکھا  <e>
<s> شاخ امید جل گئی ہوگی  <m> دل کی حالت سنبھل گئی ہوگی  <e>
<s> اک جہنم ہے میرا سینہ بھی  <m> آرزو کب کی گل گئی ہوگی  <e>
<s> سوزش پرتو نگاہ نہ پوچھ  <m> مردمک تو پگھل گئی ہوگی  <e>
<s> ہم نے دیکھے تھے خواب شعلوں کے  <m> نیند آنکھوں میں جل گئی ہوگی  <e>
<s> اس نے مایوس کر دیا ہوگا  <m> پھانس دل سے نکل گئی ہوگی  <e>
<s> اب تو دل ہی بدل گیا اب تو  <m> ساری دنیا بدل گئی ہوگی  <e>
<s> دل گلی میں رقیب دل کا جلوس  <m> واں تو تلوار چل گئی ہوگی  <e>
<s> گھر سے جس روز میں چلا ہوں گا  <m> دل کی دلی مچل گئی ہوگی  <e>
<s> دھوپ یعنی کہ زرد زرد اک دھوپ  <m> لال قلعے سے ڈھل گئی ہوگی  <e>
<s> ہجر حدت میں یاد کی خوشبو  <m> ایک پنکھا سا جھل گئی ہوگی  <e>
<s> آئی تھی موج سبز باد شمال  <m> یاد کی شاخ پھل گئی ہوگی  <e>
<s> وہ دم صبح غسل خانے میں  <m> میرے پہلو سے شل گئی ہوگی  <e>
<s> شام صبح فراق دائم ہے  <m> اب طبیعت بہل گئی ہوگی  <e>
<s> کیا کہیں تم سے بود و باش اپنی  <m> کام ہی کیا وہی تلاش اپنی  <e>
<s> کوئی دم ایسی زندگی بھی کریں  <m> اپنا سینہ ہو اور خراش اپنی  <e>
<s> اپنے ہی تیشۂ ندامت سے  <m> ذات ہے اب تو پاش پاش اپنی  <e>
<s> ہے لبوں پر نفس زنی کی دکاں  <m> یاوہ گوئی ہے بس معاش اپنی  <e>
<s> تیری صورت پہ ہوں نثار پہ اب  <m> اور صورت کوئی تراش اپنی  <e>
<s> جسم و جاں کو تو بیچ ہی ڈالا  <m> اب مجھے بیچنی ہے لاش اپنی  <e>
<s> مسند غم پہ جچ رہا ہوں میں  <m> اپنا سینہ کھرچ رہا ہوں میں  <e>
<s> اندرون حصار خاموشی  <m> شور کی طرح مچ رہا ہوں میں  <e>
<s> وقت کا خون رایگاں ہوں مگر  <m> خشک لمحوں میں رچ رہا ہوں میں  <e>
<s> خون میں تر بہ تر رہا مرا نام  <m> ہر زمانے کا سچ رہا ہوں میں  <e>
<s> حال یہ ہے کہ اپنی حالت پر  <m> غور کرنے سے بچ رہا ہوں میں  <e>
<s> تشنگی نے سراب ہی لکھا  <m> خواب دیکھا تھا خواب ہی لکھا  <e>
<s> ہم نے لکھا نصاب تیرہ شبی  <m> اور بہ صد آب و تاب ہی لکھا  <e>
<s> منشیان شہود نے تا حال  <m> ذکر غیب و حجاب ہی لکھا  <e>
<s> نہ رکھا ہم نے بیش و کم کا خیال  <m> شوق کو بے حساب ہی لکھا  <e>
<s> دوستو ہم نے اپنا حال اسے  <m> جب بھی لکھا خراب ہی لکھا  <e>
<s> نہ لکھا اس نے کوئی بھی مکتوب  <m> پھر بھی ہم نے جواب ہی لکھا  <e>
<s> ہم نے اس شہر دین و دولت میں  <m> مسخروں کو جناب ہی لکھا  <e>
<s> انقلاب ایک خواب ہے سو ہے  <m> دل کی دنیا خراب ہے سو ہے  <e>
<s> رہیو تو یوں ہی محو آرایش  <m> باہر اک اضطراب ہے سو ہے  <e>
<s> تر ہے دشت اس کے عکس منظر سے  <m> اور خود وہ سراب ہے سو ہے  <e>
<s> جو بھی دشت طلب کا ہے پس رو  <m> وہی زریں رکاب ہے سو ہے  <e>
<s> شیخ صاحب لیے پھریں تیغا  <m> برہمن فتح یاب ہے سو ہے  <e>
<s> دہر آشوب ہے سوالوں کا  <m> اور خدا لا جواب ہے سو ہے  <e>
<s> اس شب تیرۂ ہمیشہ میں  <m> روشنی ایک خواب ہے سو ہے  <e>
<s> شوق کا بار اتار آیا ہوں  <m> آج میں اس کو ہار آیا ہوں  <e>
<s> اف مرا آج میکدے آنا  <m> یوں تو میں کتنی بار آیا ہوں  <e>
<s> دوستو دوست کو سنبھالا دو  <m> دور سے پا فگار آیا ہوں  <e>
<s> صف آخر سے لڑ رہا تھا میں  <m> اور یہاں لاش وار آیا ہوں  <e>
<s> وہی دشت عذاب مایوسی  <m> وہیں انجام کار آیا ہوں  <e>
<s> کون سے شوق کس ہوس کا نہیں  <m> دل مری جان تیرے بس کا نہیں  <e>
<s> راہ تم کارواں کی لو کہ مجھے  <m> شوق کچھ نغمۂ جرس کا نہیں  <e>
<s> ہاں مرا وہ معاملہ ہے کہ اب  <m> کام یاران نکتہ رس کا نہیں  <e>
<s> ہم کہاں سے چلے ہیں اور کہاں  <m> کوئی اندازہ پیش و پس کا نہیں  <e>
<s> ہو گئی اس گلے میں عمر تمام  <m> پاس شعلے کو خار و خس کا نہیں  <e>
<s> مجھ کو خود سے جدا نہ ہونے دو  <m> بات یہ ہے میں اپنے بس کا نہیں  <e>
<s> کیا لڑائی بھلا کہ ہم میں سے  <m> کوئی بھی سینکڑوں برس کا نہیں  <e>
<s> شام تک میری بیکلی ہے شراب  <m> شام کو میری سر خوشی ہے شراب  <e>
<s> جہل واعظ کا اس کو راس آئے  <m> صاحبو میری آگہی ہے شراب  <e>
<s> رنگ رس ہے میری رگوں میں رواں  <m> بخدا میری زندگی ہے شراب  <e>
<s> ناز ہے اپنی دلبری پہ مجھے  <m> میرا دل میری دلبری ہے شراب  <e>
<s> ہے غنیمت جو ہوش میں نہیں میں  <m> شیخ تجھ کو بچا رہی ہے شراب  <e>
<s> حس جو ہوتی تو جانے کیا کرتا  <m> مفتیوں میری بے حسی ہے شراب <e>
<s> اور تو کیا تھا بیچنے کے لئے  <m> اپنی آنکھوں کے خواب بیچے ہیں  <e>
<s> خود سوال ان لبوں سے کر کے میاں  <m> خود ہی ان کے جواب بیچے ہیں  <e>
<s> زلف کوچوں میں شانہ کش نے ترے  <m> کتنے ہی پیچ و تاب بیچے ہیں  <e>
<s> شہر میں ہم خراب حالوں نے  <m> حال اپنے خراب بیچے ہیں  <e>
<s> جان من تیری بے نقابی نے  <m> آج کتنے نقاب بیچے ہیں  <e>
<s> میری فریاد نے سکوت کے ساتھ  <m> اپنے لب کے عذاب بیچے ہیں  <e>
<s> سب چلے جاؤ مجھ میں تاب نہیں  <m> نام کو بھی اب اضطراب نہیں  <e>
<s> خون کر دوں ترے شباب کا میں  <m> مجھ سا قاتل ترا شباب نہیں  <e>
<s> اک کتاب وجود ہے تو سہی  <m> شاید اس میں دعا کا باب نہیں  <e>
<s> تو جو پڑھتا ہے بوعلی کی کتاب  <m> کیا یہ عالم کوئی کتاب نہیں  <e>
<s> اپنی منزل نہیں کوئی فریاد  <m> رخش بھی اپنا بد رکاب نہیں  <e>
<s> ہم کتابی سدا کے ہیں لیکن  <m> حسب منشا کوئی کتاب نہیں  <e>
<s> بھول جانا نہیں گناہ اسے  <m> یاد کرنا اسے ثواب نہیں  <e>
<s> پڑھ لیا اس کی یاد کا نسخہ  <m> اس میں شہرت کا کوئی باب نہیں  <e>
<s> غم ہے بے ماجرا کئی دن سے  <m> جی نہیں لگ رہا کئی دن سے  <e>
<s> بے شمیم و ملال و حیراں ہے  <m> خیمہ گاہ صبا کئی دن سے  <e>
<s> دل محلے کی اس گلی میں بھلا  <m> کیوں نہیں گل مچا کئی دن سے  <e>
<s> وہ جو خوشبو ہے اس کے قاصد کو  <m> میں نہیں مل سکا کئی دن سے  <e>
<s> اس سے بھی اور اپنے آپ سے بھی  <m> ہم ہیں بے واسطہ کئی دن سے  <e>
<s> کیا یہ آفت نہیں عذاب نہیں  <m> دل کی حالت بہت خراب نہیں  <e>
<s> بود پل پل کی بے حسابی ہے  <m> کہ محاسب نہیں حساب نہیں  <e>
<s> خوب گاؤ بجاؤ اور پیو  <m> ان دنوں شہر میں جناب نہیں  <e>
<s> سب بھٹکتے ہیں اپنی گلیوں میں  <m> تا بہ خود کوئی باریاب نہیں  <e>
<s> تو ہی میرا سوال ازل سے ہے  <m> اور ساجن ترا جواب نہیں  <e>
<s> حفظ ہے شمس بازغہ مجھ کو  <m> پر میسر وہ ماہتاب نہیں  <e>
<s> تجھ کو دل درد کا نہیں احساس  <m> سو مری پنڈلیوں کو داب نہیں  <e>
<s> نہیں جڑتا خیال کو بھی خیال  <m> خواب میں بھی تو کوئی خواب نہیں  <e>
<s> سطر مو اس کی زیر ناف کی ہائے  <m> جس کی چاقو زنوں کو تاب نہیں  <e>
<s> کیا یقیں اور کیا گماں چپ رہ  <m> شام کا وقت ہے میاں چپ رہ  <e>
<s> ہو گیا قصۂ وجود تمام  <m> ہے اب آغاز داستاں چپ رہ  <e>
<s> میں تو پہلے ہی جا چکا ہوں کہیں  <m> تو بھی جاناں نہیں یہاں چپ رہ  <e>
<s> تو اب آیا ہے حال میں اپنے  <m> جب زمیں ہے نہ آسماں چپ رہ  <e>
<s> تو جہاں تھا جہاں جہاں تھا کبھی  <m> تو بھی اب تو نہیں وہاں چپ رہ  <e>
<s> ذکر چھیڑا خدا کا پھر تو نے  <m> یاں ہے انساں بھی رائیگاں چپ رہ  <e>
<s> سارا سودا نکال دے سر سے  <m> اب نہیں کوئی آستاں چپ رہ  <e>
<s> اہرمن ہو خدا ہو یا آدم  <m> ہو چکا سب کا امتحاں چپ رہ  <e>
<s> درمیانی ہی اب سبھی کچھ ہے  <m> تو نہیں اپنے درمیاں چپ رہ  <e>
<s> اب کوئی بات تیری بات نہیں  <m> نہیں تیری تری زباں چپ رہ  <e>
<s> ہے یہاں ذکر حال موجوداں  <m> تو ہے اب از گزشتگاں چپ رہ  <e>
<s> میں نہ ٹھہروں نہ جان تو ٹھہرے  <m> کون لمحوں کے روبرو ٹھہرے  <e>
<s> نہ گزرنے پہ زندگی گزری  <m> نہ ٹھہرنے پہ چار سو ٹھہرے  <e>
<s> ہے مری بزم بے دلی بھی عجیب  <m> دل پہ رکھوں جہاں سبو ٹھہرے  <e>
<s> میں یہاں مدتوں میں آیا ہوں  <m> ایک ہنگامہ کو بہ کو ٹھہرے  <e>
<s> محفل رخصت ہمیشہ ہے  <m> آؤ اک حشر ہا و ہو ٹھہرے  <e>
<s> اک توجہ عجب ہے سمتوں میں  <m> کہ نہ بولوں تو گفتگو ٹھہرے  <e>
<s> ایک چاک برہنگی ہے وجود  <m> پیرہن ہو تو بے رفو ٹھہرے  <e>
<s> میں جو ہوں کیا نہیں ہوں میں خود بھی  <m> خود سے بات آج دو بدو ٹھہرے  <e>
<s> وہ خیال محال کس کا تھا  <m> آئنہ بے مثال کس کا تھا  <e>
<s> سفری اپنے آپ سے تھا میں  <m> ہجر کس کا وصال کس کا تھا  <e>
<s> میں تو خود میں کہیں نہ تھا موجود  <m> میرے لب پر سوال کس کا تھا  <e>
<s> تھی مری ذات اک خیال آشوب  <m> جانے میں ہم خیال کس کا تھا  <e>
<s> جب کہ میں ہر نفس تھا بے احوال  <m> وہ جو تھا میرا حال کس کا تھا <e>
<s> دوپہر باد تند کوچۂ یار  <m> وہ غبار ملال کس کا تھا  <e>
<s> مسکن ماہ و سال چھوڑ گیا  <m> دل کو اس کا خیال چھوڑ گیا  <e>
<s> تازہ دم جسم و جاں تھے فرقت میں  <m> وصل اس کا نڈھال چھوڑ گیا  <e>
<s> عہد ماضی جو تھا عجب پر حال  <m> ایک ویران حال چھوڑ گیا  <e>
<s> جھالا باری کے مرحلوں کا سفر  <m> قافلے پائمال چھوڑ گیا  <e>
<s> دل کو اب یہ بھی یاد ہو کہ نہ ہو  <m> کون تھا کیا ملال چھوڑ گیا  <e>
<s> میں بھی اب خود سے ہوں جواب طلب  <m> وہ مجھے بے سوال چھوڑ گیا  <e>
<s> کوئے جاناں میں اور کیا مانگو  <m> حالت حال یک صدا مانگو  <e>
<s> ہر نفس تم یقین منعم سے  <m> رزق اپنے گمان کا مانگو  <e>
<s> ہے اگر وہ بہت ہی دل نزدیک  <m> اس سے دوری کا سلسلہ مانگو  <e>
<s> در مطلب ہے کیا طلب انگیز  <m> کچھ نہیں واں سو کچھ بھی جا مانگو  <e>
<s> گوشہ گیر غبار ذات ہوں میں  <m> مجھ میں ہو کر مرا پتا مانگو  <e>
<s> منکران خدائے بخشندہ  <m> اس سے تو اور اک خدا مانگو  <e>
<s> اس شکم رقص گر کے سائل ہو  <m> ناف پیالے کی تم عطا مانگو  <e>
<s> لاکھ جنجال مانگنے میں ہیں  <m> کچھ نہ مانگو فقط دعا مانگو  <e>
<s> نہ تو دل کا نہ جاں کا دفتر ہے  <m> زندگی اک زیاں کا دفتر ہے  <e>
<s> پڑھ رہا ہوں میں کاغذات وجود  <m> اور نہیں اور ہاں کا دفتر ہے  <e>
<s> کوئی سوچے تو سوز کرب جاں  <m> سارا دفتر گماں کا دفتر ہے  <e>
<s> ہم میں سے کوئی تو کرے اصرار  <m> کہ زمیں آسماں کا دفتر ہے  <e>
<s> ہجر تعطیل جسم و جاں ہے میاں  <m> وصل جسم اور جاں کا دفتر ہے  <e>
<s> وہ جو دفتر ہے آسمانی تر  <m> وہ میاں جی یہاں کا دفتر ہے  <e>
<s> ہے جو بود و نبود کا دفتر  <m> آخرش یہ کہاں کا دفتر ہے  <e>
<s> جو حقیقت ہے دم بہ دم کی یاد  <m> وہ تو اک داستاں کا دفتر ہے  <e>
<s> ہو رہا ہے گزشتگاں کا حساب  <m> اور آئندگاں کا دفتر ہے  <e>
<s> خود سے رشتے رہے کہاں ان کے  <m> غم تو جانے تھے رائیگاں ان کے  <e>
<s> مست ان کو گماں میں رہنے دے  <m> خانہ برباد ہیں گماں ان کے  <e>
<s> یار سکھ نیند ہو نصیب ان کو  <m> دکھ یہ ہے دکھ ہیں بے اماں ان کے  <e>
<s> کتنی سرسبز تھی زمیں ان کی  <m> کتنے نیلے تھے آسماں ان کے  <e>
<s> نوحہ خوانی ہے کیا ضرور انہیں  <m> ان کے نغمے ہیں نوحہ خواں ان کے   <e>
<s> دھند چھائی ہوئی ہے جھیلوں پر  <m> اڑ رہے ہیں پرند ٹیلوں پر  <e>
<s> سب کا رخ ہے نشیمنوں کی طرف  <m> بستیوں کی طرف بنوں کی طرف  <e>
<s> اپنے گلوں کو لے کے چرواہے  <m> سرحدی بستیوں میں جا پہنچے  <e>
<s> دل ناکام میں کہاں جاؤں  <m> اجنبی شام میں کہاں جاؤں  <e>
<s> جب تری جان ہو گئی ہوگی  <m> جان حیران ہو گئی ہو گی  <e>
<s> شب تھا میری نگہ کا بوجھ اس پر  <m> وہ تو ہلکان ہو گئی ہو گی  <e>
<s> اس کی خاطر ہوا میں خوار بہت  <m> وہ مری آن ہو گئی ہو گی  <e>
<s> ہو کے دشوار زندگی اپنی  <m> اتنی آسان ہو گئی ہو گی  <e>
<s> بے گلہ ہوں میں اب بہت دن سے  <m> وہ پریشان ہو گئی ہو گی  <e>
<s> اک حویلی تھی دل محلے میں  <m> اب وہ ویران ہو گئی ہو گی  <e>
<s> اس کے کوچے میں آئی تھی شیریں  <m> اس کی دربان ہو گئی ہو گی  <e>
<s> کمسنی میں بہت شریر تھی وہ  <m> اب تو شیطان ہو گئی ہو گی  <e>
<s> اثر اس کو ذرا نہیں ہوتا  <m> رنج راحت فزا نہیں ہوتا  <e>
<s> تم ہمارے کسی طرح نہ ہوئے  <m> ورنہ دنیا میں کیا نہیں ہوتا  <e>
<s> ایک دشمن کہ چرخ ہے نہ رہے  <m> تجھ سے یہ اے دعا نہیں ہوتا  <e>
<s> تم مرے پاس ہوتے ہو گویا  <m> جب کوئی دوسرا نہیں ہوتا  <e>
<s> کیوں سنے عرض مضطر اے مومن  <m> صنم آخر خدا نہیں ہوتا  <e>
<s> جب وہ بت ہمکلام ہوتا ہے  <m> دل و دیں کا پیام ہوتا ہے  <e>
<s> ان سے ہوتا ہے سامنا جس دن  <m> دور ہی سے سلام ہوتا ہے  <e>
<s> دل کو روکو کہ چشم گریاں کو  <m> ایک ہی خوب کام ہوتا ہے  <e>
<s> آپ ہیں اور مجمع اغیار  <m> روز دربار عام ہوتا ہے  <e>
<s> زیست سے تنگ ہیں نہ چھیڑ ہمیں  <m> دیکھ غصہ حرام ہوتا ہے  <e>
<s> لیجے موسیٰ سے لن ترانی کے  <m> اب تو ہم سے کلام ہوتا ہے  <e>
<s> داغ کا نام سن کے وہ بولے  <m> آدمی کا یہ نام ہوتا ہے  <e>
<s> ہستی اپنی حباب کی سی ہے  <m> یہ نمائش سراب کی سی ہے  <e>
<s> نازکی اس کے لب کی کیا کہیے  <m> پنکھڑی اک گلاب کی سی ہے  <e>
<s> بار بار اس کے در پہ جاتا ہوں  <m> حالت اب اضطراب کی سی ہے  <e>
<s> میں جو بولا کہا کہ یہ آواز  <m> اسی خانہ خراب کی سی ہے  <e>
<s> میر ان نیم باز آنکھوں میں  <m> ساری مستی شراب کی سی ہے  <e>
<s> حسن کی شمع کا ہوں پروانہ  <m> خلق کہتی ہے مجھ کو دیوانہ  <e>
<s> نقش پا پر گئے کیے سجدے  <m> کس قدر ہوش میں تھا دیوانہ  <e>
<s> ہوش جاتے رہیں گے جانے دو  <m> تم سنو گے ہمارا افسانہ  <e>
<s> تیری محفل سے اٹھ کے جاتے ہیں  <m> اب بسائیں گے کوئی ویرانہ  <e>
<s> جس نے رکھا قدم محبت میں  <m> عقل سے ہو گیا وہ بیگانہ  <e>
<s> تیری آنکھوں کے کیف سے ساقی  <m> رقص میں ہے تمام مے خانہ  <e>
<s> حسن سے رسم و راہ ہونے دو  <m> زندگی کو تباہ ہونے دو  <e>
<s> اس کی رحمت کی راہ ہونے دو  <m> فرد عصیاں سیاہ ہونے دو  <e>
<s> منزل حسن خود قدم لے گی  <m> عشق کو رد براہ ہونے دو  <e>
<s> اس کی رحمت کا آسرا ہے مجھے  <m> مجھ سے سرزد گناہ ہونے دو  <e>
<s> چرخ پر بجلیاں سی تڑپیں گی  <m> ان کو گرم نگاہ ہونے دو  <e>
<s> میرا ذمہ اگر دوا نہ بنے  <m> درد کو بے پناہ ہونے دو  <e>
<s> اک تبسم کا اعتبار کیا  <m> عقل نے سادگی سے پیار کیا  <e>
<s> اصل سے واہمہ تراشا اور  <m> پھر اسی واہمے کو یار کیا  <e>
<s> دیکھتے ہو ہماری زود حسی  <m> چشم آہو نے دل شکار کیا  <e>
<s> دل پہ جائز ترا اجارہ تھا  <m> تو نے کس خوف سے فرار کیا  <e>
<s> اب کوئی جستجو نہیں بھاتی  <m> یوں تری جستجو نے خوار کیا  <e>
<s> اس کی چاہت عجیب تھی جس نے  <m> میرے بجھنے کا انتظار کیا  <e>
<s> شکر پروردگار اس نے مجھے  <m> میری ہستی کا غم گسار کیا  <e>
<s> جو بھی ہونا تھا وہ ہوا اچھا  <m> تو ہے اچھا ترا خدا اچھا  <e>
<s> میں سرابوں میں کھو گیا تھا کہیں  <m> نہ سفر تھا نہ فاصلہ اچھا  <e>
<s> شہر تیرا تجھے مبارک ہو  <m> مجھ کو جنگل کا راستہ اچھا  <e>
<s> کیا مزے کی کتاب ہے یہ دل  <m> جس نے بھی پڑھ لیا لگا اچھا  <e>
<s> نہ سہی وصل ذکر وصل تو تھا  <m> کوئی لمحہ تو مل گیا اچھا  <e>
<s> فیس بک پر کسی کا مل جانا  <m> بن گیا ایک سلسلہ اچھا  <e>
<s> راہ کو آزما کے دیکھو تو  <m> اک قدم پھر بڑھا کے دیکھو تو  <e>
<s> ایک ننھی سی آرزو کے لیے  <m> خواب میں گھر بنا کے دیکھو تو  <e>
<s> عشق اک معجزہ سا ہوتا ہے  <m> تم کبھی دل لگا کے دیکھو تو  <e>
<s> ان سوالوں سے کچھ نہیں ہوگا  <m> تم مجھے آزما کے دیکھو تو  <e>
<s> میں نے سانسوں سے گفتگو کی ہے  <m> ساتھ چلنے کی آرزو کی ہے  <e>
<s> گم شدہ وقت کے مسافر کو  <m> پھر سے پانے کی جستجو کی ہے  <e>
<s> زنگ خوردہ حیات کا کیا ذکر  <m> بات لمحوں کی آبرو کی ہے  <e>
<s> خود میں خود کو تلاش کرنے کی  <m> میں نے کوشش چہار سو کی ہے  <e>
<s> اک پرانی شراب جیسا عشق  <m> مجھ سے خانہ خراب جیسا عشق  <e>
<s> ہے گنہ بھی یہی عبادت بھی  <m> عاقبت کے حساب جیسا عشق  <e>
<s> کبھی صحرا کبھی سمندر ہے  <m> کبھی گنگا کے آب جیسا عشق  <e>
<s> سو دعاؤں کا مستقل احساس  <m> بندگی کے ثواب جیسا عشق  <e>
<s> آب زم زم ہے اس کو پی لیجے  <m> ہے مقدس شراب جیسا عشق  <e>
<s> مختصر بحر کی ہے میری غزل  <m> اس غزل کے جواب جیسا عشق  <e>
<s> کسی معشوق کے بدن کی مہک  <m> ایک تازہ گلاب جیسا عشق  <e>
<s> تم نہیں پاس کوئی پاس نہیں  <m> اب مجھے زندگی کی آس نہیں  <e>
<s> کشمکش میں نہ روح پڑ جائے  <m> یوں تو مرنے کا کچھ ہراس نہیں  <e>
<s> لالہ و گل بجھا سکیں جس کو  <m> عشق کی پیاس ایسی پیاس نہیں  <e>
<s> عمر سی عمر ہو گئی برباد  <m> دل ناداں عبث اداس نہیں  <e>
<s> سانس لینے میں درد ہوتا ہے  <m> اب ہوا زندگی کی راس نہیں  <e>
<s> راہ میں اپنی خاک ہونے دے  <m> اور کچھ میری التماس نہیں  <e>
<s> چوٹ کھاتا نہیں ہے دل جب تک  <m> روش زندگی نہیں آتی  <e>
<s> ساتھ دیتی نہیں اگر تقدیر  <m> راس تدبیر بھی نہیں آتی  <e>
<s> دل کو جب تک لگے نہ کوئی بات  <m> رنگ پر زندگی نہیں آتی  <e>
<s> حسرت و یاس و غم سبھی دل میں  <m> آتے ہیں اک خوشی نہیں آتی  <e>
<s> ہجر ہے موت اور ہجر بغیر  <m> عشق میں زندگی نہیں آتی  <e>
<s> جذب دل کارگر نہیں ہوتا  <m> اس کے دل پر اثر نہیں ہوتا  <e>
<s> درد دل میں اگر نہیں ہوتا  <m> بات میں کچھ اثر نہیں ہوتا  <e>
<s> نہ کرے ترک پیروی جب تک  <m> راہرو راہبر نہیں ہوتا  <e>
<s> رنگ لاتی نہیں محبت کچھ  <m> سوز جب تک شرر نہیں ہوتا  <e>
<s> نہیں کھلتا در نشاط ابد  <m> چاک جب تک جگر نہیں ہوتا  <e>
<s> بڑھتے جاتے ہیں راہ میں کانٹے  <m> یا رب آگے سفر نہیں ہوتا  <e>
<s> جانتا ہوں مآل بیتابی  <m> دل پہ قابو مگر نہیں ہوتا  <e>
<s> درد درماں سے کم تو کیا ہوگا  <m> یہی ہوگا کہ کچھ سوا ہوگا  <e>
<s> کس قیامت کا سامنا ہوگا  <m> بجھ گیا دل تو آہ کیا ہوگا  <e>
<s> کھل گئے ہیں خوشی سے سب کے دہن  <m> زخم دل کوئی چھو گیا ہوگا  <e>
<s> حسن کو چاہے اور دور رہے  <m> کوئی ہم سا بھی پارسا ہوگا  <e>
<s> موت آئے گی اور نہ آئے گی  <m> تم نہ آئے تو اور کیا ہوگا  <e>
<s> دل پہ انگارے سے برستے ہیں  <m> دھیان راحت کا آ گیا ہوگا  <e>
<s> شام ہی سے ہے دل کی حالت غیر  <m> صبح تک تو نہ جانے کیا ہوگا  <e>
<s> لاکھ دے رنج لاکھ ظلم کرے  <m> دل ربا پھر بھی دل ربا ہوگا  <e>
<s> وہ مجھے مل گئے زہے تالا  <m> نہ ملا دل سے دل تو کیا ہوگا  <e>
<s> مٹ گیا دل جگر قرار نہیں  <m> اس محبت کا حشر کیا ہوگا  <e>
<s> جان اپنے لیے کھو لینے دے  <m> مجھ کو جی کھول کے رو لینے دے  <e>
<s> مٹ گئے اب تو سب ارماں اے دل  <m> اب تو تو چین سے سو لینے دے  <e>
<s> نا خدائی نہیں کرنا ہے اگر  <m> مجھ کو کشتی ہی ڈبو لینے دے  <e>
<s> فکر ویرانی دل کیا ہے ابھی  <m> پہلے آباد تو ہو لینے دے  <e>
<s> ہم کو تاثیر غم سے مرنا ہے  <m> اب اسی رنگ میں نکھرنا ہے  <e>
<s> دل مضطر کا خون کرنا ہے  <m> نالۂ غم میں درد بھرنا ہے  <e>
<s> زندگی کیا ہے صبر کرنا ہے  <m> خون کا گھونٹ پی کے مرنا ہے  <e>
<s> جاں نثاری قبول ہو کہ نہ ہو  <m> ہم کو اپنی سی کر گزرنا ہے  <e>
<s> حسن ہو عشق ہو جنوں ہو کہ ہوش  <m> سب سے بیگانہ دل کو کرنا ہے  <e>
<s> اب کوئی زہر دے کہ بادۂ ناب  <m> ایک پیمانہ ہم کو بھرنا ہے  <e>
<s> دیکھ لی ہم نے عشق کی میراث  <m> اس سے آگے بھی اب گزرنا ہے  <e>
<s> موج دریا ہیں ہم ہمارا کیا  <m> کبھی مٹنا کبھی ابھرنا ہے  <e>
<s> ڈھونڈھتا پھرتا ہوں نگاہ خلوص  <m> دل مردہ کو زندہ کرنا ہے  <e>
<s> دل سے طاعت تری نہیں ہوتی  <m> ہم سے اب بندگی نہیں ہوتی  <e>
<s> دل نہ جب تک ہو ایک شعلۂ عشق  <m> زندگی زندگی نہیں ہوتی  <e>
<s> حیف وہ جس سے شدت غم میں  <m> خواہش مرگ بھی نہیں ہوتی  <e>
<s> راس آتی نہیں کوئی تدبیر  <m> یاس جاوید بھی نہیں ہوتی  <e>
<s> ضبط غم بھی محال ہے ہم سے  <m> اور فریاد بھی نہیں ہوتی  <e>
<s> دل پرستی خدا پرستی ہے  <m> خود پرستی خودی نہیں ہوتی  <e>
<s> نازش گل ہوا کرے کوئی  <m> دل سے کانٹا جدا کرے کوئی  <e>
<s> بہتے ہیں بات بات پر آنسو  <m> ایسی آنکھوں کو کیا کرے کوئی  <e>
<s> جب کسی بات میں اثر ہی نہیں  <m> کیا دوا کیا دعا کرے کوئی  <e>
<s> کون ہے وہ جو درد مند نہیں  <m> کس کی کس کی دوا کرے کوئی  <e>
<s> جب کلیجے میں تیر ہو پیوست  <m> نہ کراہے تو کیا کرے کوئی  <e>
<s> ضبط کی حد ہے موت تک لیکن  <m> پھر ستم ہو تو کیا کرے کوئی  <e>
<s> کچھ نہیں جس میں درد دل کا علاج  <m> ایسی دنیا کا کیا کرے کوئی  <e>
<s> آ چلا لطف زندگی ہم کو  <m> درد اب تو سوا کرے کوئی  <e>
<s> موت جب تک نظر نہیں آتی  <m> زندگی راہ پر نہیں آتی  <e>
<s> ترک تدبیر بھی نہیں آساں  <m> راس تدبیر اگر نہیں آتی  <e>
<s> مرکز دل پہ جو نہیں قائم  <m> وہ نظر راہ پر نہیں آتی  <e>
<s> دل کو لذت شناس غم کر لیں  <m> موت ہم کو اگر نہیں آتی  <e>
<s> جس نے تیری نظر کو دیکھ لیا  <m> اس کو دنیا نظر نہیں آتی  <e>
<s> وہ کبھی مہربان ہو جاتا  <m> ایسی صورت نظر نہیں آتی  <e>
<s> جیتے جی کے ہیں سارے ہنگامے  <m> مر کے پھر کچھ خبر نہیں آتی  <e>
<s> آہ کیا ہو گیا زمانے کو  <m> اب مروت نظر نہیں آتی  <e>
<s> ہے انہیں تو وقار عجز و نیاز  <m> وہ تمنا جو بر نہیں آتی  <e>
<s> زندگی سے نباہے جائیں گے  <m> موت جب تک نظر نہیں آتی  <e>
<s> جب نگاہیں لڑیں نگاہوں سے  <m> آندھیاں اٹھیں دل کی راہوں سے  <e>
<s> جرم ثابت نہ ہو تو جرم نہیں  <m> قتل کرتے رہو نگاہوں سے  <e>
<s> ہم نے طوفان پال رکھے ہیں  <m> اپنے اشکوں سے اپنی آہوں سے  <e>
<s> اپنے جلووں کو دیکھنے کے لئے  <m> خود کو دیکھو مری نگاہوں سے  <e>
<s> گرد رہ کا بھی احترام کرو  <m> اس کو نسبت ہے بادشاہوں سے  <e>
<s> اس طرح سامنے وہ آتے ہیں  <m> دیکھا جاتا نہیں نگاہوں سے  <e>
<s> تیری رحمت کو رکھ کے مد نظر  <m> دل کو بہلا لیا گناہوں سے  <e>
<s> وہی دل کے قریب رہتے ہیں  <m> دور رہتے ہیں جو نگاہوں سے  <e>
<s> جب سے دھوکے دئے ہیں دل نے مجھے  <m> بچ کے رہتا ہوں خیر خواہوں سے  <e>
<s> ذرہ ذرہ مہک اٹھا ہے جگر  <m> کون گزرا ہے دل کی راہوں سے  <e>
<s> درد دل کی دوا نہ ہو جائے  <m> زندگی بے مزا نہ ہو جائے  <e>
<s> لطف دیتی ہے کیا امید وفا  <m> بے وفا با وفا نہ ہو جائے  <e>
<s> کیسے بیتاب ان کو دیکھوں گا  <m> آہ یا رب رسا نہ ہو جائے  <e>
<s> دل میں حسرت بسا تو لی ہے مگر  <m> یہ کڑی سلسلہ نہ ہو جائے  <e>
<s> اپنی دنیا اسی سے روشن ہے  <m> گل چراغ وفا نہ ہو جائے  <e>
<s> ہم ستم کو کرم سمجھتے ہیں  <m> ان پہ یہ راز وا نہ ہو جائے  <e>
<s> اک زمانہ ہے اس کا دیوانہ  <m> کہیں وہ بت خدا نہ ہو جائے  <e>
<s> دل ہی سب سے بڑا سہارا ہے  <m> دل کسی سے جدا نہ ہو جائے  <e>
<s> تم اگر چھو لو اپنے ہونٹوں سے  <m> شعر میرا ترا نہ ہو جائے  <e>
<s> کس کا لب پر مرے فسانا ہے  <m> ہمہ تن گوش اک زمانہ ہے  <e>
<s> زندگی ایک خواب ہے لیکن  <m> اس حقیقت کو کس نے جانا ہے  <e>
<s> کس طرح غم کو چھوڑ دوں یک لخت  <m> اس سے رشتہ بہت پرانا ہے  <e>
<s> اور تھوڑی سی کیجیئے تکلیف  <m> دو قدم پر غریب خانہ ہے  <e>
<s> آپ کو لوٹنے کی دیر ہے بس  <m> عمر رفتہ کو لوٹ آنا ہے  <e>
<s> زندگی تجھ سے کیا میں پیار کروں  <m> چال تیری مسافرانہ ہے  <e>
<s> روبرو دل کے ہے وہ شوخ نظر  <m> برق کی زد میں آشیانا ہے  <e>
<s> زیر لب ان کا مسکرا دینا  <m> دل میں شہنائیاں بجا دینا  <e>
<s> جانے والے یہ بات یاد رہے  <m> ہم کو آساں نہیں بھلا دینا  <e>
<s> کہیں بے آسرا نہ کر دے ہمیں  <m> اس قدر تیرا آسرا دینا  <e>
<s> ہم کو رونے کی تو اجازت دو  <m> اگر آتا نہیں ہنسا دینا  <e>
<s> ہو کے ناکام ناامید نہ ہوں  <m> تو مجھے اتنا حوصلہ دینا  <e>
<s> جب وہ نا مہرباں نہیں ہوتا  <m> آسماں آسماں نہیں ہوتا  <e>
<s> ہم زمانے سے کیا امید کریں  <m> تو ہی جب مہرباں نہیں ہوتا  <e>
<s> کہاں آرام ڈھونڈنے جائیں  <m> کس جگہ آسماں نہیں ہوتا  <e>
<s> میری نظروں سے دور رہ کر بھی  <m> وہ نظر سے نہاں نہیں ہوتا  <e>
<s> عذر اب کیوں ہے مجھ سے ملنے میں  <m> میں ترے درمیاں نہیں ہوتا  <e>
<s> اس کو نظریں بیان کرتی ہیں  <m> جو زباں سے بیاں نہیں ہوتا  <e>
<s> درد کا کیا ثبوت پیش کروں  <m> اس کا کوئی نشاں نہیں ہوتا  <e>
<s> دیر و کعبہ میں ڈھونڈنے والو  <m> اس کا جلوہ کہاں نہیں ہوتا  <e>
<s> لاکھ آرام ہوں قفس میں مگر  <m> پھر بھی وہ آشیاں نہیں ہوتا  <e>
<s> آدمی آدمی سے ملتا ہے  <m> دل مگر کم کسی سے ملتا ہے  <e>
<s> بھول جاتا ہوں میں ستم اس کے  <m> وہ کچھ اس سادگی سے ملتا ہے  <e>
<s> آج کیا بات ہے کہ پھولوں کا  <m> رنگ تیری ہنسی سے ملتا ہے  <e>
<s> سلسلہ فتنۂ قیامت کا  <m> تیری خوش قامتی سے ملتا ہے  <e>
<s> مل کے بھی جو کبھی نہیں ملتا  <m> ٹوٹ کر دل اسی سے ملتا ہے  <e>
<s> کاروبار جہاں سنورتے ہیں  <m> ہوش جب بے خودی سے ملتا ہے  <e>
<s> روح کو بھی مزا محبت کا  <m> دل کی ہم سائیگی سے ملتا ہے  <e>
<s> سبھی انداز حسن پیارے ہیں  <m> ہم مگر سادگی کے مارے ہیں  <e>
<s> اس کی راتوں کا انتقام نہ پوچھ  <m> جس نے ہنس ہنس کے دن گزارے ہیں  <e>
<s> اے سہاروں کی زندگی والو  <m> کتنے انسان بے سہارے ہیں  <e>
<s> لالہ و گل سے تجھ کو کیا نسبت  <m> نا مکمل سے استعارے ہیں  <e>
<s> ہم تو اب ڈوب کر ہی ابھریں گے  <m> وہ رہیں شاد جو کنارے ہیں  <e>
<s> شب فرقت بھی جگمگا اٹھی  <m> اشک غم ہیں کہ ماہ پارے ہیں  <e>
<s> آتش عشق وہ جہنم ہے  <m> جس میں فردوس کے نظارے ہیں  <e>
<s> وہ ہمیں ہیں کہ جن کے ہاتھوں نے  <m> گیسوئے زندگی سنوارے ہیں  <e>
<s> حسن کی بے نیازیوں پہ نہ جا  <m> بے اشارے بھی کچھ اشارے ہیں  <e>
<s> عشق کو بے نقاب ہونا تھا  <m> آپ اپنا جواب ہونا تھا  <e>
<s> مست جام شراب ہونا تھا  <m> بے خود اضطراب ہونا تھا  <e>
<s> تیری آنکھوں کا کچھ قصور نہیں  <m> ہاں مجھی کو خراب ہونا تھا  <e>
<s> آؤ مل جاؤ مسکرا کے گلے  <m> ہو چکا جو عتاب ہونا تھا  <e>
<s> کوچۂ عشق میں نکل آیا  <m> جس کو خانہ خراب ہونا تھا  <e>
<s> مست جام شراب خاک ہوتے  <m> غرق جام شراب ہونا تھا  <e>
<s> دل کہ جس پر ہیں نقش رنگارنگ  <m> اس کو سادہ کتاب ہونا تھا  <e>
<s> ہم نے ناکامیوں کو ڈھونڈ لیا  <m> آخرش کامیاب ہونا تھا  <e>
<s> ہائے وہ لمحۂ سکوں کہ جسے  <m> محشر اضطراب ہونا تھا  <e>
<s> نگۂ یار خود تڑپ اٹھتی  <m> شرط اول خراب ہونا تھا  <e>
<s> کیوں نہ ہوتا ستم بھی بے پایاں  <m> کرم بے حساب ہونا تھا  <e>
<s> کیوں نظر حیرتوں میں ڈوب گئی  <m> موج صد اضطراب ہونا تھا  <e>
<s> سب پہ تو مہربان ہے پیارے  <m> کچھ ہمارا بھی دھیان ہے پیارے  <e>
<s> آ کہ تجھ بن بہت دنوں سے یہ دل  <m> ایک سونا مکان ہے پیارے  <e>
<s> تو جہاں ناز سے قدم رکھ دے  <m> وہ زمین آسمان ہے پیارے  <e>
<s> مختصر ہے یہ شوق کی روداد  <m> ہر نفس داستان ہے پیارے  <e>
<s> اپنے جی میں ذرا تو کر انصاف  <m> کب سے نامہربان ہے پیارے  <e>
<s> صبر ٹوٹے ہوئے دلوں کا نہ لے  <m> تو یوں ہی دھان پان ہے پیارے  <e>
<s> ہم سے جو ہو سکا سو کر گزرے  <m> اب ترا امتحان ہے پیارے  <e>
<s> مجھ میں تجھ میں تو کوئی فرق نہیں  <m> عشق کیوں درمیان ہے پیارے  <e>
<s> دل گیا رونق حیات گئی  <m> غم گیا ساری کائنات گئی  <e>
<s> دل دھڑکتے ہی پھر گئی وہ نظر  <m> لب تک آئی نہ تھی کہ بات گئی  <e>
<s> دن کا کیا ذکر تیرہ بختوں میں  <m> ایک رات آئی ایک رات گئی  <e>
<s> تیری باتوں سے آج تو واعظ  <m> وہ جو تھی خواہش نجات گئی  <e>
<s> ان کے بہلائے بھی نہ بہلا دل  <m> رائیگاں سعئ التفات گئی  <e>
<s> مرگ عاشق تو کچھ نہیں لیکن  <m> اک مسیحا نفس کی بات گئی  <e>
<s> اب جنوں آپ ہے گریباں گیر  <m> اب وہ رسم تکلفات گئی  <e>
<s> ہم نے بھی وضع غم بدل ڈالی  <m> جب سے وہ طرز التفات گئی  <e>
<s> ترک الفت بہت بجا ناصح  <m> لیکن اس تک اگر یہ بات گئی  <e>
<s> ہاں مزے لوٹ لے جوانی کے  <m> پھر نہ آئے گی یہ جو رات گئی  <e>
<s> ہاں یہ سرشاریاں جوانی کی  <m> آنکھ جھپکی ہی تھی کہ رات گئی  <e>
<s> جلوۂ ذات اے معاذ اللہ  <m> تاب آئینۂ صفات گئی  <e>
<s> نہیں ملتا مزاج دل ہم سے  <m> غالباً دور تک یہ بات گئی  <e>
<s> س کی نظروں میں انتخاب ہوا  <m> دل عجب حسن سے خراب ہوا  <e>
<s> عشق کا سحر کامیاب ہوا  <m> میں ترا تو مرا جواب ہوا  <e>
<s> ہر نفس موج اضطراب ہوا  <m> زندگی کیا ہوئی عذاب ہوا  <e>
<s> جذبۂ شوق کامیاب ہوا  <m> آج مجھ سے انہیں حجاب ہوا  <e>
<s> میں بنوں کس لیے نہ مست شراب  <m> کیوں مجسم کوئی شباب ہوا  <e>
<s> نگۂ ناز لے خبر ورنہ  <m> درد محبوب اضطراب ہوا  <e>
<s> میری بربادیاں درست مگر  <m> تو بتا کیا تجھے ثواب ہوا  <e>
<s> عین قربت بھی عین فرقت بھی  <m> ہائے وہ قطرہ جو حباب ہوا  <e>
<s> مستیاں ہر طرف ہیں آوارہ  <m> کون غارت گر شراب ہوا  <e>
<s> دل کو چھونا نہ اے نسیم کرم  <m> اب یہ دل روکش حباب ہوا  <e>
<s> عشق بے امتیاز کے ہاتھوں  <m> حسن خود بھی شکست یاب ہوا  <e>
<s> جب وہ آئے تو پیشتر سب سے  <m> میری آنکھوں کو اذن خواب ہوا  <e>
<s> دل کی ہر چیز جگمگا اٹھی  <m> آج شاید وہ بے نقاب ہوا  <e>
<s> دور ہنگامۂ نشاط نہ پوچھ  <m> اب وہ سب کچھ خیال و خواب ہوا  <e>
<s> تو نے جس اشک پر نظر ڈالی  <m> جوش کھا کر وہی شراب ہوا  <e>
<s> ستم خاص یار کی ہے قسم  <m> کرم یار بے حساب ہوا  <e>
<s> حسن کے احترام نے مارا  <m> عشق بے ننگ و نام نے مارا  <e>
<s> وعدۂ ناتمام نے مارا  <m> روز کی صبح و شام نے مارا  <e>
<s> لرزش دست شوق آہ نہ پوچھ  <m> لغزش نیم گام نے مارا  <e>
<s> عشق کی سادگی تو ایک طرف  <m> شوق کے اہتمام نے مارا  <e>
<s> اللہ اللہ نفس کی آمد و شد  <m> اس پیام و سلام نے مارا  <e>
<s> عشق مرتا نہ اپنی موت سے آہ  <m> عاشقان کرام نے مارا  <e>
<s> کاش وہ عمر خضر بن جائے  <m> جن خیالات خام نے مارا  <e>
<s> حسن کافر شباب کا عالم  <m> سر سے پا تک شراب کا عالم  <e>
<s> عرق آلود چہرۂ تاباں  <m> شبنم و آفتاب کا عالم  <e>
<s> وہ مری عرض شوق بے حد پر  <m> کچھ حیا کچھ عتاب کا عالم  <e>
<s> اللہ اللہ وہ امتزاج لطیف  <m> شوخیوں میں حجاب کا عالم  <e>
<s> ہمہ نور و سرور کی دنیا  <m> ہمہ حسن و شباب کا عالم  <e>
<s> وہ لب جوئبار و موسم گل  <m> وہ شب ماہتاب کا عالم  <e>
<s> زانوئے شوق پر وہ پچھلے پہر  <m> نرگس نیم خواب کا عالم  <e>
<s> دیر تک اختلاط راز و نیاز  <m> یک بیک اجتناب کا عالم  <e>
<s> لاکھ رنگیں بیانیوں پہ مری  <m> ایک سادہ جواب کا عالم  <e>
<s> غم کی ہر موج موج طوفاں خیز  <m> دل کا عالم حباب کا عالم  <e>
<s> دل مطرب سمجھ سکے شاید  <m> اک شکستہ رباب کا عالم  <e>
<s> اب اگر اور چپ رہوں گا میں  <m> پھر یہ طے ہے کہ پھٹ پڑوں گا میں  <e>
<s> ایک ایسا بھی وقت آئے گا  <m> تم سنو گے فقط کہوں گا میں  <e>
<s> ناز اٹھاؤں گا ناز اٹھانے تک  <m> تیرے آگے نہیں بچھوں گا میں  <e>
<s> دیکھنا تیری رہبری کے بغیر  <m> اپنی منزل تلاش لوں گا میں  <e>
<s> تم کو جانا ہے شوق سے جاؤ  <m> اب خوشامد نہیں کروں گا میں  <e>
<s> جب کبھی تجھ سے سامنا ہوگا  <m> اجنبی کی طرح ملوں گا میں  <e>
<s> کیا سبب ہے مری خموشی کا  <m> شور تھمنے دو پھر کہوں گا میں  <e>
<s> تاکتی جھانکتی رہی آنکھیں  <m> جانے کیا کھوجتی رہی آنکھیں  <e>
<s> ہونٹ آنکھوں پہ رکھ دئے اس نے  <m> اور پھر بولتی رہی آنکھیں  <e>
<s> خواب آنکھوں میں سو گئے لیکن  <m> رات بھر جاگتی رہی آنکھیں  <e>
<s> آنکھوں آنکھوں میں کیا کہا اس نے  <m> دیر تک سوچتی رہی آنکھیں  <e>
<s> اس کی گہری سی جھیل آنکھوں میں  <m> ڈولتی ڈوبتی رہی آنکھیں  <e>
<s> جانے کیا دیکھنے کی حسرت ہے  <m> جانے کیا دیکھتی رہی آنکھیں  <e>
<s> جھوٹ پر جھوٹ بولتی ہی رہی  <m> سچ مگر بولتی رہی آنکھیں  <e>
<s> دور تک دیکھتے رہے اس کو  <m> دیر تک بھیگتی رہی آنکھیں  <e>
<s> سر پہ اب سائباں نہیں پیارے  <m> سو کہیں بھی اماں نہیں پیارے  <e>
<s> کون دیتا ہے یہ صدائیں اگر  <m> اپنا کوئی وہاں نہیں پیارے  <e>
<s> منزل عشق ہو نصیب نہ ہو  <m> یہ سفر رائیگاں نہیں پیارے  <e>
<s> نہ رہا خود پہ اعتبار مجھے  <m> تجھ سے تو بد گماں نہیں پیارے  <e>
<s> کار دل ہے سو اس لئے اس میں  <m> فکر سود و زیاں نہیں پیارے  <e>
<s> نیند میری ہے خواب لوگوں کے  <m> ہیں مرے سر عذاب لوگوں کے  <e>
<s> مفلسی کے کھنڈر سے اے مرے دل  <m> چل نکالیں شباب لوگوں کے  <e>
<s> گلستاں کو لہو سے سینچوں گی  <m> تب کھلیں گے گلاب لوگوں کے  <e>
<s> اپنی قسمت میں ٹوٹے تارے ہیں  <m> ماہتاب آفتاب لوگوں کے  <e>
<s> اک طرف التفات ہے تیرا  <m> اک طرف اضطراب لوگوں کے  <e>
<s> یوں ہی پہنچی نہیں میں دار تلک  <m> میں نے الٹے نقاب لوگوں کے  <e>
<s> اپنی اپنی ہیں درس گاہیں یہاں  <m> اپنے اپنے نصاب لوگوں کے  <e>
<s> ہر طرف دھوپ کا نگر مجھ میں  <m> کٹ گرا آخری شجر مجھ میں  <e>
<s> چھاؤں چھاؤں پکارتا جائے  <m> کون کرنے لگا سفر مجھ میں  <e>
<s> مجھ سے ہو کر الگ پریشاں تھا  <m> لوٹ آیا مرا ہنر مجھ میں  <e>
<s> زندگی چین پا نہیں سکتی  <m> موت کو موت آ نہیں سکتی  <e>
<s> پھونک سکتی ہے برق گلشن کو  <m> پھول اس میں کھلا نہیں سکتی  <e>
<s> توڑ دیتی ہے موت ساز حیات  <m> لیکن اس کو بجا نہیں سکتی  <e>
<s> تم نہ چاہو تو یہ نسیم بہار  <m> گل چمن میں کھلا نہیں سکتی  <e>
<s> زندگی لاکھ تابدار سہی  <m> موت کی تاب لا نہیں سکتی  <e>
<s> ہم پہ ہنسنا تو اس کو آتا ہے  <m> ہم کو دنیا ہنسا نہیں سکتی  <e>
<s> ہم سے انساں کہاں ملیں گے اسے  <m> ہم کو دنیا بھلا نہیں سکتی  <e>
<s> سجدہ اور ان کے آستانے کا  <m> حوصلہ دیکھیے زمانہ کا  <e>
<s> آزمائیں گے دھار خنجر کی  <m> یہ بہانہ ہے خوں بہانے کا  <e>
<s> دل سادہ کی سادگی دیکھو  <m> اعتبار اور پھر زمانہ کا  <e>
<s> کس مزے سے قفس میں اہل قفس  <m> ذکر سنتے ہیں آشیانے کا  <e>
<s> ساتھ چلنا ہے جب زمانے کے  <m> شکوہ کیوں کیجئے زمانے کا  <e>
<s> وہ زمانہ ابھی نہیں آیا  <m> خواب دیکھا تھا جس زمانے کا  <e>
<s> دل بنو دل کا مدعا بھی بنو  <m> ساز بھی ساز کی صدا بھی بنو  <e>
<s> تم نے ہی دل کو درد بخشا ہے  <m> تم ہی اس درد کی دوا بھی بنو  <e>
<s> جس محبت کی ابتدا ہو تم  <m> اس محبت کی انتہا بھی بنو  <e>
<s> تم خدا ہو مجھے نہیں انکار  <m> لطف جب ہے کہ ناخدا بھی بنو  <e>
<s> تیری رحمت نے کر دیا گستاخ  <m> ورنہ پہلے تو میں نہ تھا گستاخ  <e>
<s> آپ جو کچھ کہیں سر آنکھوں پر  <m> اور میں نے جو کچھ کہا گستاخ  <e>
<s> صاف گوئی سے کام لیتا ہوں  <m> تم نے مجھ کو سمجھ لیا گستاخ  <e>
<s> کاٹ دیتے وہ کیوں نہ ہاتھ مرا  <m> ان کے دامن پہ بڑھ چلا گستاخ  <e>
<s> کھل گئی آنکھ اب تو اے نرگس  <m> اور ان سے نظر ملا گستاخ  <e>
<s> ہر کسی سے نہ احتراز کرو  <m> دوست دشمن میں امتیاز کرو  <e>
<s> غیر اپنے کبھی نہیں ہوتے  <m> کیوں انہیں آشنائے راز کرو  <e>
<s> جب کسی دل میں گھر بنانا ہو  <m> پہلے نظروں سے ساز باز کرو  <e>
<s> تم کہاں وہ نگۂ ناز کہاں  <m> اپنی خوش فہمیوں پہ ناز کرو  <e>
<s> سرفرازی اسے نہیں کہتے  <m> سرفرازوں کو سرفراز کرو  <e>
<s> عشق نے دائرہ بنا رکھا  <m> رقص میں پھر مجھے سدا رکھا  <e>
<s> نیم خوابیدہ اس کی آنکھوں پہ  <m> ہوش والوں نے سب لٹا رکھا  <e>
<s> خانۂ دل میں دھڑکنوں نے سدا  <m> ورد بس لا الہ کا رکھا  <e>
<s> میں نے پوچھا جو اپنے بارے میں  <m> اس نے پھولوں میں آئنہ رکھا  <e>
<s> دیپ رکھے ہیں چار سمتوں میں  <m> پانچویں در پہ دل جلا رکھا  <e>
<s> ہم نے تا عمر تیری راہوں میں  <m> فرش دل اور جاں بچھا رکھا  <e>
<s> عشق میں آشنا پرستوں نے  <m> اک صنم ایک ہی خدا رکھا  <e>
<s> وقت رخصت تھا مجھ میں بین مگر  <m> قہقہے نے بھرم مرا رکھا  <e>
<s> سنگ باری میں وہ بھی شامل تھا  <m> تخت پر جس کو تھا بٹھا رکھا  <e>
<s> نیلا پڑنے لگا بدن میرا  <m> آستیں میں یہ تو نے کیا رکھا  <e>
<s> پھر تھکی ہاری ایک خواہش نے  <m> زانوئے شب پہ سر کو جا رکھا  <e>
<s> اس پہ مرتی جو نہ تو کیا کرتی  <m> جس نے اپنا مجھے سدا رکھا  <e>
<s> ہم بھی تصویر سے نکل آئے  <m> اس نے بھی بازووں کو وا رکھا  <e>
<s> روح کی بے قراری پر تو نے  <m> ہاتھ رکھا کہ معجزہ رکھا  <e>
<s> کاسۂ دل میں اک سوالی نے  <m> چوم کر ایک نقش پا رکھا  <e>
<s> میرے مالک کی مہربانی نے  <m> مجھ پہ توبہ کا در کھلا رکھا  <e>
<s> آپ کی خامشی سے دل اب تو  <m> بھر گیا بے رخی سے دل اب تو  <e>
<s> اوبنے لگ گیا ہے جانے کیوں  <m> چاند سے چاندنی سے دل اب تو  <e>
<s> درد میں لطف ہے عطا کر اور  <m> بول دے زندگی سے دل اب تو  <e>
<s> اک نیا ایپ ڈھونڈھنا ہوگا  <m> بھر گیا ایف بی سے دل اب تو  <e>
<s> در بہ در اور کتنا ہونا ہے  <m> پوچھ آوارگی سے دل اب تو  <e>
<s> اتنی شدت سے چاہتے ہو کیا  <m> مجھ کو ہی رب سے مانگتے ہو کیا  <e>
<s> میں نہیں تنکا جو بکھر جاؤں  <m> میرے بارے میں جانتے ہو کیا  <e>
<s> دل میں جو تھا کیا بیاں میں نے  <m> تم بتاؤ کہ چاہتے ہو کیا  <e>
<s> پاس آ کر ذرا مرے بیٹھو  <m> دور سے مجھ کو دیکھتے ہو کیا  <e>
<s> تیرے دل میں چھپی ملوں گی میں  <m> ہر جگہ مجھ کو ڈھونڈھتے ہو کیا  <e>
<s> دل جگر جان سب فدا تم پہ  <m> اور بولو کہ چاہتے ہو کیا  <e>
<s> داستاں یوں بدل گئی ہوگی  <m> موج ساحل نگل گئی ہوگی  <e>
<s> تم کو شاید یقیں نہ آئے پر  <m> آگ پانی سے جل گئی ہوگی  <e>
<s> چند پل رہتی ہے انا اس کی  <m> برف بن کر پگھل گئی ہوگی  <e>
<s> ہائے انجام کس گماں کا ہے یہ  <m> شاخ کچھ پھول پھل گئی ہوگی  <e>
<s> رات بھر آسمان رویا تھا  <m> صبح سیلن سے گل گئی ہوگی  <e>
<s> دیکھ حالت مری جبینیں کئی  <m> گرتے گرتے سنبھل گئی ہوگی  <e>
<s> موڑ سے دوری پر کھڑا ہوں میں  <m> گاڑی رستہ بدل گئی ہوگی  <e>
<s> گھاؤ دیتی ہے اب وہ موم زباں  <m> غیر سانچے میں ڈھل گئی ہوگی  <e>
<s> پہلے جو تھا وہی ہوں میں اب بھی  <m> فطرت اس کی بدل گئی ہوگی  <e>
<s> بارہا بس مجھے یوں لگتا ہے  <m> ہے کوئی جو مجھے ہی تکتا ہے  <e>
<s> خواب راتوں میں خواب میں آ کر  <m> خواب کی ہی طرح بکھرتا ہے  <e>
<s> روشنائی نگل گیا تھا جو  <m> سایہ وہ آنکھوں میں کھٹکتا ہے  <e>
<s> دن کے سناٹے میں قریب آ کر  <m> رمز پیشانی پر ٹہلتا ہے  <e>
<s> اے زمیں پیاسی ہی رہے گی تو  <m> آسماں سے دھواں برستا ہے  <e>
<s> کوئی بو خاک کر گئی شاید  <m> دیکھ پھولوں کو جی مچلتا ہے  <e>
<s> غم طلب کب تلک رہے کوئی  <m> اب لہو آنکھوں سے ٹپکتا ہے  <e>
<s> آج ان کا مزاج برہم ہے  <m> یا مقدر میں ایک نیا خم ہے  <e>
<s> چلتے چلتے میں تھک گیا لیکن  <m> رات باقی ہے روشنی کم ہے  <e>
<s> کوئی تنہائی سی ہے تنہائی  <m> چار سو ایک ہو کا عالم ہے  <e>
<s> ساقی چپ چاپ میکدہ سونا  <m> ساز کی لے بھی آج مدھم ہے  <e>
<s> داغ دل کے دکھاؤں میں کس کو  <m> اپنا اپنا ہر ایک کا غم ہے  <e>
<s> دل کے آئینے میں جہاں دیکھا  <m> گویا دل ایک ساغر جم ہے  <e>
<s> چولی دامن کا ساتھ ہے ان کا  <m> زندگی ہے جہاں وہاں غم ہے  <e>
<s> آشیانے کا اب خدا حافظ  <m> باغباں کا مزاج برہم ہے  <e>
<s> کون خوش بخت آج یاد آیا  <m> آنکھ کیوں یہ تمہاری پر نم ہے  <e>
<s> آ گئے وہ مرے خیالوں میں  <m> گھنٹیاں بج اٹھیں شوالوں میں  <e>
<s> رات کو چیر کر کرن ابھری  <m> رات گھل مل گئی اجالوں میں  <e>
<s> نگۂ شوخ تیری کیا اٹھی  <m> بجلی کوندھی کمل کے تالوں میں  <e>
<s> ایک لمحہ خوشی کا کیا کم ہے  <m> زندگی کب ہے ماہ سالوں میں  <e>
<s> دیکھ کر پل میں پھول گرتا ہوا  <m> جھرجھری سی ہے حسن والوں میں  <e>
<s> حاصل زیست ہے وہی لمحیں  <m> جو کہ گزرے ترے خیالوں میں  <e>
<s> جب کیا ذکر بے مثالوں کا  <m> زندگی بس گئی مثالوں میں  <e>
<s> دل میں غم کی کنی نہیں ہوتی  <m> زندگی زندگی نہیں ہوتی  <e>
<s> صرف ہونٹوں پہ جو بکھر جائے  <m> وہ ہنسی تو ہنسی نہیں ہوتی  <e>
<s> دل تو روتا ہے خون کے آنسو  <m> آنکھ میں گو نمی نہیں ہوتی  <e>
<s> گرچہ ہر دم وہ پاس رہتے ہیں  <m> حسرتوں میں کمی نہیں ہوتی  <e>
<s> تیرے قدموں پہ جس کا دم نکلے  <m> اس سے بڑھ کر خوشی نہیں ہوتی  <e>
<s> تیرے اٹھتے ہی بزم رنداں سے  <m> دور تک روشنی نہیں ہوتی  <e>
<s> اک تہی جام اور اک سرشار  <m> یوں تو ساقی گری نہیں ہوتی  <e>
<s> درد بڑھ کر دوا نہ ہو جائے  <m> زندگی بے مزہ نہ ہو جائے  <e>
<s> روکتا ہوں مژہ پہ میں آنسو  <m> گر کے دل کی صدا نہ ہو جائے  <e>
<s> نگہ التفات کے صدقے  <m> دل کی دھڑکن سوا نہ ہو جائے  <e>
<s> روز مرتا ہوں روز جیتا ہوں  <m> تیرا وعدہ وفا نہ ہو جائے  <e>
<s> آپ سے شکوہ اے معاذ اللہ  <m> لب تک آ کر دعا نہ ہو جائے  <e>
<s> وہ کسی کام کا نہیں جو دل  <m> درد سے آشنا نہ ہو جائے  <e>
<s> سینا اکثر ہے سوز سے خالی  <m> زیست بے مدعا نہ ہو جائے  <e>
<s> اف یہ تہذیب نو کی خوں خواری  <m> خون انساں روا نہ ہو جائے  <e>
<s> خامشی اجتناب سے پہلے  <m> اک ستم آفتاب سے پہلے  <e>
<s> اتنی جلدی ابھی کہاں پیری  <m> گنہ کر لوں ثواب سے پہلے  <e>
<s> اس حسیں چشم کے تصور سے  <m> نشہ آیا شراب سے پہلے  <e>
<s> دن ڈھلے آ گئے وہ میرے گھر  <m> دیکھی تعبیر خواب سے پہلے  <e>
<s> اتنا بوجھل تھکا ہوا ماحول  <m> ہے سکوں انقلاب سے پہلے  <e>
<s> یاد ایام رفتہ یوں آئے  <m> دھندلے دھندلے سے جیسے کچھ سائے  <e>
<s> جیسے اڑتے ہوئے پرندے کا  <m> نغمہ دم بھر فضا میں لہرائے  <e>
<s> جیسے ویران دل کے گلشن میں  <m> چپکے چپکے بہار آ جائے  <e>
<s> سونی سونی سی جیسے محفل میں  <m> دفعتاً جان انتظار آئے  <e>
<s> جیسے ابر سیہ کے پردے میں  <m> چاند کی اک کرن تھرک جائے  <e>
<s> جیسے سنسان رہ گزاروں میں  <m> یک بیک اک چراغ جل جائے  <e>
<s> یا کوئی رند تشنہ لب جیسے  <m> دست ساقی سے جام پا جائے  <e>
<s> جیسے مہجور ایک غزل گا کر  <m> اپنے غمگین دل کو بہلائے  <e>
<s> جیسے تاریک شب کا سناٹا  <m> نغمۂ لے سے ٹوٹتا جائے  <e>
<s> ایک طوفاں زدہ مسافر کے  <m> جیسے ساحل قریب آ جائے  <e>
<s> جیسے تپتے سے ریگزاروں میں  <m> ابر رحمت ذرا برس جائے  <e>
<s> جیسے پہلی کرن سویرے کی  <m> روزن شب سے جھانکتی جائے  <e>
<s> جیسے باد صبا کے جھونکوں سے  <m> غم کے ماروں کو نیند آ جائے  <e>
<s> کہہ چکے حال راز باقی ہے  <m> ناز اٹھائے نیاز باقی ہے  <e>
<s> منزل عشق طے ہوئی پھر بھی  <m> راہ دور و دراز باقی ہے  <e>
<s> تو نے نغمے بھی دل سے چھین لیے  <m> تار ٹوٹے ہیں ساز باقی ہے  <e>
<s> سجدوں سے بندگی نہیں ہوتی  <m> سر جھکا ہے نماز باقی ہے  <e>
<s> دل تو تیروں سے ہو گیا چھلنی  <m> اور ابھی مشق ناز باقی ہے  <e>
<s> صحبت شب تو ہو گئی آخر  <m> ایک غم جاں گداز باقی ہے  <e>
<s> جب تری یاد میں مچلتا ہے  <m> دل سنبھالے نہیں سنبھلتا ہے  <e>
<s> چشم پر نم پہ اس کی حیراں ہوں  <m> کیسے پتھر کا دل پگھلتا ہے  <e>
<s> اس میں آیا ترے شباب کا رنگ  <m> تیرے ہاتھوں جو جام ڈھلتا ہے  <e>
<s> مجھ تک آنے کی راہ روشن ہے  <m> نہ جلے شمع دل تو جلتا ہے  <e>
<s> کیوں پتنگے کو شمع کی ہے تلاش  <m> جلنے والا تو یوں ہی جلتا ہے  <e>
<s> دور مے پر نگاہ ہے کس کی  <m> مست آنکھوں کا دور چلتا ہے  <e>
<s> دل میں میرے کہاں اندھیرا ہے  <m> آرزو کا چراغ جلتا ہے  <e>
<s> تم کو آئے کہ یا نہ آئے راس  <m> وقت تو کروٹیں بدلتا ہے  <e>
<s> سلسلے آرزو کے چلتے ہیں  <m> دل کا ارمان کب نکلتا ہے  <e>
<s> جیسی تیری نظر بدلتی ہے  <m> ویسے دنیا کا رخ بدلتا ہے  <e>
<s> لڑکھڑایا تو پا گیا منزل  <m> جو بھی سنبھلا ہے ہاتھ ملتا ہے  <e>
<s> تجھ کو چاہوں مری مجال کہاں  <m> بس میں لیکن مرا خیال کہاں  <e>
<s> تیرا ملنا محال ہے لیکن  <m> تو جو چاہے تو پھر محال کہاں  <e>
<s> ایک لمحہ کرم کا دے دیتے  <m> میں نے مانگے تھے ماہ و سال کہاں  <e>
<s> پھر نشیمن قفس میں یاد آیا  <m> میں کہاں اور مرا خیال کہاں  <e>
<s> میکدہ جو رہ حیات میں ہو  <m> گمرہی کا پھر احتمال کہاں  <e>
<s> دل نے مشکل سے چین پایا تھا  <m> پھر سے آیا ترا خیال کہاں  <e>
<s> وہ ملے بھی تو اجنبی کی طرح  <m> پرسش حال کا سوال کہاں  <e>
<s> جلوۂ حسن میں ہوا ہوں گم  <m> اب یہاں جائے قیل و قال کہاں  <e>
<s> چپ ہی بہتر ہے اس زمانے میں  <m> سننے والا ہے دل کا حال کہاں  <e>
<s> آن پہنچے ہیں یہ کہاں ہم لوگ  <m> اب زمیں ہیں نہ آسماں ہم لوگ  <e>
<s> کل یقیں بانٹتے تھے اوروں میں  <m> اب ہیں خود سے بھی بد گماں ہم لوگ  <e>
<s> کن ہواؤں کی زد میں آئے ہیں  <m> ہو گئے ہیں دھواں دھواں ہم لوگ  <e>
<s> چپ تو پہلے بھی جھیلتے تھے مگر  <m> اس قدر کب تھے بے زباں ہم لوگ  <e>
<s> کب میسر کوئی کنارہ ہو  <m> کب سمیٹیں گے بادباں ہم لوگ  <e>
<s> بن گئے راکھ اب نجانے کیوں  <m> تھے کبھی شعلۂ تپاں ہم لوگ  <e>
<s> تند خوئی پہ طنز کر جاؤں  <m> بن کے خوشبو ہوا کے گھر جاؤں  <e>
<s> دشمن جاں نفس نفس میرا  <m> دھول کا پھول ہوں کدھر جاؤں  <e>
<s> تو بھلائے تو کیا بھلائے مجھے  <m> نشہ ہوں کس طرح اتر جاؤں  <e>
<s> خود الجھتا ہوں خود سلجھتا ہوں  <m> کچھ نکھر جاؤں کچھ سنور جاؤں  <e>
<s> جسم اور عشق کے حوالے سے  <m> میں تری روح میں اتر جاؤں  <e>
<s> پھر وہی مہرباں ہوا آئی  <m> اے مری بے چراغ تنہائی  <e>
<s> بین کرنے لگیں نہ سناٹے  <m> پاسداران گوش و گوپائی  <e>
<s> کس نے توفیق سے سوا پایا  <m> دل نے غم آنکھ نے نمی پائی  <e>
<s> عشق کا اجر ہے دل رسوا  <m> پارسائی عذاب دانائی  <e>
<s> یہ اسی شہر کے منارے ہیں  <m> اے تحیر سرشت بینائی  <e>
<s> چار جانب وہی دھندلکے ہیں  <m> گمرہو پھر وہی گلی آئی  <e>
<s> نا سپاسوں میں با وقار نہ بن  <m> اے مری بے وقار گویائی  <e>
<s> پوچھتے ہیں یہ شاعری کیا ہے  <m> ہائے ایسی بھی سادگی کیا ہے  <e>
<s> کیا کسی باغباں سے یہ پوچھا  <m> پھول کیا شے ہے یہ کلی کیا ہے  <e>
<s> یہ صبا کس بلا کا نام ہے اور  <m> یہ ردا گل پہ شبنمی کیا ہے  <e>
<s> فصل گل سے کبھی کیا دریافت  <m> چار سو یہ ہری ہری کیا ہے  <e>
<s> پوچھ لیتے کبھی دھنک سے کہ یہ  <m> سات رنگوں کی ساحری کیا ہے  <e>
<s> زخم رسنے لگا ہے پھر شاید  <m> یاد اس نے کیا ہے پھر شاید  <e>
<s> سسکیاں گونجتی ہیں کانوں میں  <m> گھر کسی کا جلا ہے پھر شاید  <e>
<s> حاصل عمر کیا یہی کچھ ہے  <m> یہ ابھی سوچنا ہے پھر شاید  <e>
<s> در زنداں پہ پھر ہوئی دستک  <m> کوئی درد آشنا ہے پھر شاید  <e>
<s> پھر پرندے اڑے ہیں شاخوں سے  <m> اک دھماکہ ہوا ہے پھر شاید  <e>
<s> مسکراتے ہیں دیکھ دیکھ کے لوگ  <m> امتحان وفا ہے پھر شاید  <e>
<s> ان دنوں شام ایسے آتی ہے  <m> موج خوں میں نہا کے جاتی ہے  <e>
<s> ایک صحرا مجھے بلاتا ہے  <m> ایک وحشت گلے لگاتی ہے  <e>
<s> پہلے ہم دھوپ میں جھلستے تھے  <m> اب تو یہ چھاؤں بھی جلاتی ہے  <e>
<s> کتنی معصوم ہے وفا اپنی  <m> بے وفائی ہنسی اڑاتی ہے  <e>
<s> غیر کی بات اس سے کیوں پوچھی  <m> اس کی سچائی اب رلاتی ہے  <e>
<s> کتنے عشوے ہیں اک محبت کے  <m> کتنے پہلو سے آزماتی ہے  <e>
<s> ایک دن اعتبار ٹوٹا تھا  <m> اب تو ہر چیز ٹوٹ جاتی ہے  <e>
<s> خواب آنکھوں میں جب بھی آتا ہے  <m> ایک تعبیر منہ چڑھاتی ہے  <e>
<s> چھوڑ جائیں گے قافلے والے  <m> ہم تو ہیں پیڑ راستے والے  <e>
<s> خواب پہلی اذان پر ٹوٹا  <m> ہم تھے دریا میں کودنے والے  <e>
<s> دیکھ آیا ہوا ہے آنکھوں میں  <m> زہر کانوں میں گھولنے والے  <e>
<s> آپ سے اپنا اک تعلق ہے  <m> ہم نہیں لوگ واسطے والے  <e>
<s> اک زمانہ تھا عید آنے پر  <m> ہم مناتے تھے روٹھنے والے  <e>
<s> مجھ کو تسلیم کیوں نہیں کرتے  <m> میری تصویر چومنے والے  <e>
<s> شرم سے آپ کی جھکی پلکیں  <m> ورنہ تو ہم تھے ڈوبنے والے  <e>
<s> ہر قدم پھونک پھونک رکھنا ہے  <m> دیں نہ دیں ساتھ مشورے والے  <e>
<s> ڈھیل دینے سے بچ گئے محبوب  <m> ورنہ رشتے تھے ٹوٹنے والے  <e>
<s> راستہ پرخار دلی دور ہے  <m> سچ کہا ہے یار دلی دور ہے  <e>
<s> کام دلی کے سوا ہوتے نہیں  <m> اور ناہنجار دلی دور ہے  <e>
<s> اب کسی جا بھی سکوں ملتا نہیں  <m> آسماں قہار دلی دور ہے  <e>
<s> پھونک دیتا ہے ہر اک کے کان میں  <m> صبح کا اخبار دلی دور ہے  <e>
<s> کل تلک کہتے ہیں دلی دور تھی  <m> آج بھی سرکار دلی دور ہے  <e>
<s> صبح گزری شام ہونے آئی میر  <m> تیز کر رفتار دلی دور ہے  <e>
<s> کون دلی سے مسیحا لائے گا  <m> اے دل بیمار دلی دور ہے  <e>
<s> درد دل لا دوا نہیں ہوتا  <m> ہاں مگر حوصلہ نہیں ہوتا  <e>
<s> غم خوشی رنگ زندگی کے ہیں  <m> رات بن دن نیا نہیں ہوتا  <e>
<s> روشنی سے چھپاتے ہیں چہرے  <m> جب اندھیرا ذرا نہیں ہوتا  <e>
<s> چند یادیں ہیں کچھ جواں سوچیں  <m> کون تنہا سدا نہیں ہوتا  <e>
<s> ٹھہرے پانی تو گدلے ہوتے ہیں  <m> کیوں کہوں وہ جدا نہیں ہوتا  <e>
<s> رہتے ہیں ایک گھر میں ہی لیکن  <m> مدتوں سامنا نہیں ہوتا  <e>
<s> کوئی درپیش جب سفر آیا  <m> تیرا چہرہ بھی بام پر آیا  <e>
<s> لگ کے چلمن سے جھانکنا باہر  <m> یاد وہ ادھ کھلا سا در آیا  <e>
<s> میرے صیاد کو بھی حیرت ہے  <m> کیوں نہ میں بھی لہو میں تر آیا  <e>
<s> دیکھ سارے جہاں کو ٹھکرا کر  <m> تیرا دیوانہ تیرے گھر آیا  <e>
<s> میں اگر آئنے بناتا ہوں  <m> جوہر خاک سے بناتا ہوں  <e>
<s> تم کسی ایک سے چلے آنا  <m> میں کئی راستے بناتا ہوں  <e>
<s> بات کیا ہے کھلے بس اتنا ہی  <m> میں کہاں مسئلے بناتا ہوں  <e>
<s> کس کی دوری کا خوف ہے مجھ کو  <m> خواب میں دائرے بناتا ہوں  <e>
<s> میں کہ اپنی اسی خموشی سے  <m> بات کے سلسلے بناتا ہوں  <e>
<s> زخم دیتی ہے تیرگی اور میں  <m> روشنی زخم سے بناتا ہوں  <e>
<s> میں جو خود کو بنا نہیں پایا  <m> اب ترے واسطے بناتا ہوں  <e>
<s> کیا کہیں زندگی کا کیا کیجے  <m> اک لب دم خوشی کا کیا کیجے  <e>
<s> جان دیوار ہی سے بچتی ہے  <m> ورنہ شوریدگی کا کیا کیجے  <e>
<s> دور کیا پاس تیرے رہ کر بھی  <m> کس سے کہیے کمی کا کیا کیجے  <e>
<s> ہوش آخر کو آ ہی جانا تھا  <m> لیکن اب بے خودی کا کیا کیجے  <e>
<s> کس قدر خود کو دیجئے دھوکا  <m> اس قدر بے حسی کا کیا کیجے  <e>
<s> اک تری یاد کے سہارے پر  <m> زندگی کٹ گئی کنارے پر  <e>
<s> کون رستے بدل رہا ہے وہاں  <m> کون رہتا ہے اس ستارے پر  <e>
<s> روشنی کی اگر علامت ہے  <m> راکھ اڑتی ہے کیوں شرارے پر  <e>
<s> امتحاں کی خبر نہیں لیکن  <m> رو رہا ہوں ابھی خسارے پر  <e>
<s> جب نظر کو نظر نہیں آیا  <m> زندگی رک گئی نظارے پر  <e>
<s> میرے اصرار پر نہیں آیا  <m> جس کو اصرار تھا اشارے پر  <e>
<s> میرا قرضہ ادا کرے کوئی  <m> تاک میں ہوں خطا کرے کوئی  <e>
<s> گونج کی لہر سے نکل جاؤں  <m> میں کہوں تو سنا کرے کوئی  <e>
<s> کس کو طاقت ہے مسکرانے کی  <m> بے وفا سے وفا کرے کوئی  <e>
<s> اپنا احساس ہو رہا ہے مجھے  <m> مجھ سے مجھ کو جدا کرے کوئی  <e>
<s> بے مزہ تھی جو بد مزہ کر دی  <m> زندگی آپ نے سزا کر دی  <e>
<s> ایک پردہ تھا دوستی کیا تھی  <m> باتوں باتوں میں ناروا کر دی  <e>
<s> تو نے وعدہ کیا تھا جس دن کا  <m> دل نے اس شام انتہا کر دی  <e>
<s> تیرے حصے کا انتظار کیا  <m> پھر نماز وفا ادا کر دی  <e>
<s> دیکھ کر بھی مجھے نہیں دیکھا  <m> گویا رشتے کی ابتدا کر دی  <e>
<s> تیرے وعدے تری امانت ہیں  <m> پر وہ تصویر جو چھپا کر دی  <e>
<s> آج بھی شوق ہے جلانے کا  <m> تو نے تحریر بھی جلا کر دی  <e>
<s> آ رہا ہے مرے گمان میں کیا  <m> کوئی رہتا تھا اس مکان میں کیا  <e>
<s> وہ تپش ہے کہ جل اٹھے سائے  <m> دھوپ رکھی تھی سائبان میں کیا  <e>
<s> اک تری دید کی تمنا ہے  <m> اور رکھا ہے اس جہان میں کیا  <e>
<s> کیا ہمیشہ ہی ایسا ہوتا ہے  <m> موڑ آتا ہے درمیان میں کیا  <e>
<s> کی مرے بعد قتل سے توبہ  <m> آخری تیر تھا کمان میں کیا  <e>
<s> گونگی بہری بصارتوں کے لیے  <m> خواب لکھے تھے امتحان میں کیا  <e>
<s> کیا سکوں کی تلاش ہے سب کو  <m> ایک ہلچل سی ہے جہان میں کیا  <e>
<s> رفت و آمد بنا رہا ہوں میں  <m> راہ مقصد بنا رہا ہوں میں  <e>
<s> کام میں لا کے کچھ خس و خاشاک  <m> اپنی مسند بنا رہا ہوں میں  <e>
<s> زندگی جرم تو نہیں لیکن  <m> ہو کے سرزد بنا رہا ہوں میں  <e>
<s> یوں ہی بے کار میں پڑا خود کو  <m> کار آمد بنا رہا ہوں میں  <e>
<s> گویا اپنی حدود سے بڑھ کر  <m> اپنی سرحد بنا رہا ہوں میں  <e>
<s> کر رہا ہوں حیات نو تعمیر  <m> اپنا مرقد بنا رہا ہوں میں  <e>
<s> دے رہا ہوں جلا شراروں کو  <m> خود کو موبد بنا رہا ہوں میں  <e>
<s> ماہ کی آج پھر گہن بن کر  <m> تاب اسود بنا رہا ہوں میں  <e>
<s> منحرف ہو کے اس کی چاہت سے  <m> خود کو مرتد بنا رہا ہوں میں  <e>
<s> وہ کہ بن پا نہیں رہا مجھ سے  <m> جو کہ شاید بنا رہا ہوں میں  <e>
<s> اگ رہا ہوں میں اور ساتھ اپنے  <m> سر پہ برگد بنا رہا ہوں میں  <e>
<s> قابل دید یہ بھی منظر ہے  <m> ہر خوشی غم کا ایک دفتر ہے  <e>
<s> سوچتا ہوں یہی مرا گھر ہے  <m> کس کے جلووں سے اب منور ہے  <e>
<s> یاد جاناں ارے معاذ اللہ  <m> جیسے پہلو میں ایک نشتر ہے  <e>
<s> ان سے ہر چند رسم و راہ نہیں  <m> سلسلہ غم کا پھر برابر ہے  <e>
<s> کیسے ہو مستفیض پیشانی  <m> سنگ دل جب کہ خود ترا در ہے  <e>
<s> یک بیک ہنس پڑا ہے دیوانہ  <m> ہر نفس دیکھتا ہے ششدر ہے  <e>
<s> میری دھڑکن ہو زندگی ہو تم  <m> کس لیے مجھ سے اجنبی ہو تم  <e>
<s> وقت کی بے شمار گھڑیاں ہیں  <m> اور مرے دل میں ہر گھڑی ہو تم  <e>
<s> جس کو دیکھا ہے خواب میں اکثر  <m> مجھ کو لگتا ہے بس وہی ہو تم  <e>
<s> تم بظاہر تو دور رہتی ہو  <m> ایسا لگتا ہے پاس بھی ہو تم  <e>
<s> کس لئے مجھ سے روٹھ جاتی ہو  <m> میرے آنگن کی چاندنی ہو تم  <e>
<s> وقت بدلا تو تم بھی بدلے ہو  <m> پر مرے دل میں آج بھی ہو تم  <e>
<s> مجھ کو تڑپاؤ یا کہ پیار کرو  <m> حال دل کا تو جانتی ہو تم  <e>
<s> پہلے مجھ کو گنوا دیا تم نے  <m> اب خیالوں میں ڈھونڈھتی ہو تم  <e>
<s> مجھ کو تنہائیوں سے پیار بھی ہے  <m> تیرے آنے کا انتظار بھی ہے  <e>
<s> تو مجھے بے وفا سا لگتا ہے  <m> تیرے وعدے پہ اعتبار بھی ہے  <e>
<s> مدتوں بعد سر ہے سجدے میں  <m> بے قراری بھی ہے قرار بھی ہے  <e>
<s> جس نے میرا سکون چھینا ہے  <m> میرا دشمن بھی میرا یار بھی ہے  <e>
<s> کس لئے یوں اداس بیٹھے ہو  <m> اپنا گھر بھی ہے کاروبار بھی ہے  <e>
<s> پھر مری راہ میں کھڑی ہوگی  <m> وہی اک شے جو اجنبی ہوگی  <e>
<s> شور سا ہے لہو کے دریا میں  <m> کس کی آواز آ رہی ہوگی  <e>
<s> پھر مری روح میرے گھر کا پتہ  <m> میرے سائے سے پوچھتی ہوگی  <e>
<s> کچھ نہیں میری زرد آنکھوں میں  <m> ڈوبتے دن کی روشنی ہوگی  <e>
<s> رات بھر دل سے بس یہی باتیں  <m> دن کو پھر درد میں کمی ہوگی  <e>
<s> بس یہی ایک بوند آنسو کی  <m> میرے حصے کی رہ گئی ہوگی  <e>
<s> پھر مرے انتظار میں مری نیند  <m> میرے بستر پہ جاگتی ہوگی  <e>
<s> جانے کیوں اک خیال سا آیا  <m> میں نہ ہوں گا تو کیا کمی ہوگی  <e>
<s> طرز جینے کے سکھاتی ہے مجھے  <m> تشنگی زہر پلاتی ہے مجھے  <e>
<s> رات بھر رہتی ہے کس بات کی دھن  <m> نہ جگاتی نہ سلاتی ہے مجھے  <e>
<s> آئینہ دیکھوں تو کیونکر دیکھوں  <m> یاد اک شخص کی آتی ہے مجھے  <e>
<s> بند کرتا ہوں جو آنکھیں کیا کیا  <m> روشنی سی نظر آتی ہے مجھے  <e>
<s> کوئی مل جائے تو رستہ کٹ جائے  <m> اپنی پرچھائیں ڈراتی ہے مجھے  <e>
<s> اب تو یہ بھول گیا کس کی طلب  <m> دیس پردیس پھراتی ہے مجھے  <e>
<s> دلبروں کے راز کا محرم ہوا  <m> درد سے دل مثل جام جم ہوا  <e>
<s> رات دن آنسو بہے ماتم ہوا  <m> درد فرقت کا نہ لیکن کم ہوا  <e>
<s> رہ گیا ہوں بن کے اک تصویر غم  <m> غم کے ہاتھوں ہائے کیا عالم ہوا  <e>
<s> زخم کھائے ایک مدت ہو گئی  <m> سوز دل لیکن نہیں مدھم ہوا  <e>
<s> درد الفت کی حسیں تشکیل میں  <m> امتزاج شعلہ و شبنم ہوا  <e>
<s> ایک اٹھنا تھا نگاہ ناز کا  <m> دونوں عالم کا عجب عالم ہوا  <e>
<s> پر خطر پر پیچ ہے راہ حیات  <m> چل سکا جتنا بھی جس میں دم ہوا  <e>
<s> پھر صبا میں ہے نئی دیوانگی  <m> کیا مزاج زلف پھر برہم ہوا  <e>
<s> وقت نے پیہم لگائے دل پہ زخم  <m> وقت خود ہی ان کا پھر مرہم ہوا  <e>
<s> آئی اک اللہ اکبر کی صدا  <m> سر مرا پیش صنم جب خم ہوا  <e>
<s> نارسا جتنے رہے نالے مرے  <m> اس قدر ایماں مرا محکم ہوا  <e>
<s> راز سے اہل ہوس ہیں منحرف  <m> یہ بھی گویا سجدۂ آدم ہوا  <e>
<s> بجھ گیا دل تو خبر کچھ بھی نہیں  <m> عکس آئینے نظر کچھ بھی نہیں  <e>
<s> شب کی دیوار گری تو دیکھا  <m> نوک نشتر ہے سحر کچھ بھی نہیں  <e>
<s> جب بھی احساس کا سورج ڈوبے  <m> خاک کا ڈھیر بشر کچھ بھی نہیں  <e>
<s> ایک پل ایسا کہ دنیا بدلے  <m> یوں تو صدیوں کا سفر کچھ بھی نہیں  <e>
<s> حرف کو برگ نوا دیتا ہوں  <m> یوں مرے پاس ہنر کچھ بھی نہیں  <e>
<s> آگ آنگن میں خود لگا دی ہے  <m> جس نے انصاف کی ندا دی ہے  <e>
<s> بھائی دو بٹ گئے زمینوں میں  <m> گھر میں دیوار اک بنا دی ہے  <e>
<s> تم ہی ابلیس کے سپاہی ہو  <m> تم نے تقسیم کو ہوا دی ہے  <e>
<s> اک صدا اس نے ان سنی کر دی  <m> بارہا ہم نے کب صدا دی ہے  <e>
<s> روشنی ہجر میں اذیت تھی  <m> جب بھی شمع جلی بجھا دی ہے  <e>
<s> جھوٹ کی آر پار لذت نے  <m> سچ کی تاثیر ہی بھلا دی ہے  <e>
<s> دوستو کشتیاں جلانی تھیں  <m> تم نے تاریخ ہی جلا دی ہے  <e>
<s> لوگ سب منتشر نہ ہو جائیں  <m> آج پھر عشق نے صدا دی ہے  <e>
<s> ناخدا بھی نہیں خدا بھی نہیں  <m> کوئی میرا ترے سوا بھی نہیں  <e>
<s> مدعا غیر مدعا بھی نہیں  <m> اور حسرت کا پوچھنا بھی نہیں  <e>
<s> کاہش غم حریف جاں ہی سہی  <m> غم نہ ہو تو یہاں مزا بھی نہیں  <e>
<s> شیشۂ دل تو چور ہے لیکن  <m> آسرا ہے کہ ٹوٹتا بھی نہیں  <e>
<s> حسن کا عکس ہے حجاب نظر  <m> پھر جنوں کو تو سوجھتا بھی نہیں  <e>
<s> بزم سے ان کی اٹھ گیا خود میں  <m> کوئی پرسان حال تھا بھی نہیں  <e>
<s> روشنی کرنے آیا تھا سورج  <m> سائے دیکھے تو ڈھل گیا سورج  <e>
<s> پردا جب بھی ہٹایا کھڑکی سے  <m> میرے کمرے میں آ گیا سورج  <e>
<s> آ گئے ہم چھتوں سے کمروں میں  <m> اور ہمیں ڈھونڈھتا پھرا سورج  <e>
<s> چاندنی بھی اداس لگتی ہے  <m> مجھ کو ویران کر گیا سورج  <e>
<s> رات نے بادبان کھول دیا  <m> اپنا سامان لے گیا سورج  <e>
<s> سارا دن کان بجتے رہتے ہیں  <m> ہر کرن ہے تری صدا سورج  <e>
<s> ایک میں ہی نہیں ہوں دنیا میں  <m> تیرا سب سے ہے رابطہ سورج  <e>
<s> کوئی دیوار بھی نہیں حائل  <m> تیرا دربار ہے کھلا سورج  <e>
<s> سانس تیری ہے سب کے سینوں میں  <m> سب تجھی سے ہے سلسلہ سورج  <e>
<s> میرا تیرا مقابلہ کیسا  <m> میں تو ہوں گھر کا اک دیا سورج  <e>
<s> یہ جو رشتہ ہے میرا مٹی سے  <m> روپ سارا ہے میرا مٹی سے  <e>
<s> سبزہ کہتا ہے لوٹے جاؤ مجھے  <m> دل کشادہ ہے میرا مٹی سے  <e>
<s> میں ستارا نہیں ہوں سورج ہوں  <m> گہرا رشتہ ہے میرا مٹی سے  <e>
<s> میں تو خود رو درخت ہوں لیکن  <m> پیٹ بھرتا ہے میرا مٹی سے  <e>
<s> مطمئن ہوں کہ فصل اچھی ہے  <m> سینہ ٹھنڈا ہے میرا مٹی سے  <e>
<s> ہر حویلی میں دیپ روشن ہے  <m> گاؤں زندہ ہے میرا مٹی سے  <e>
<s> نیند چبھنے لگی ہے آنکھوں میں  <m> کب تلک جاگنا ہے راتوں میں  <e>
<s> تم اگر یوں ہی بات کرتے رہے  <m> بیت جائے گا وقت باتوں میں  <e>
<s> انگلیاں ہو گئیں فگار اپنی  <m> چھپ گیا ہے گلاب کانٹوں میں  <e>
<s> شاید اپنا پتہ بھی مل جائے  <m> جھانکتا ہوں تری نگاہوں میں  <e>
<s> سب ہے تیرے سوال میں پنہاں  <m> کچھ نہیں ہے مرے جوابوں میں  <e>
<s> جو نہیں مل سکا حقیقت میں  <m> ڈھونڈھتا پھر رہا ہوں خوابوں میں  <e>
<s> فیصلہ تو تمہیں کو کرنا ہے  <m> دیکھتے کیا ہو تم گواہوں میں  <e>
<s> لفظ کی کائنات میں گم ہوں  <m> فکر میں گم ہوں بات میں گم ہوں  <e>
<s> تم ہو کھوئے ہوئے زمانے میں  <m> میں خود اپنی ہی ذات میں گم ہوں  <e>
<s> کیا عجب تھا جو موت آ جاتی  <m> غم تو یہ ہے حیات میں گم ہوں  <e>
<s> فتح کے جشن میں ہیں سب سرشار  <m> میں تو اپنی ہی مات میں گم ہوں  <e>
<s> تم نے جن مشکلوں میں چھوڑا تھا  <m> میں انہیں مشکلات میں گم ہوں  <e>
<s> زہر کھانا مجھے نہیں آتا  <m> قند میں اور نبات میں گم ہوں  <e>
<s> کوئی آئے نہ دیکھنے مجھ کو  <m> میں عجب کائنات میں گم ہوں  <e>
<s> منزل غم کو پار کر لیں گے  <m> درد دل ہی کو یار کر لیں گے  <e>
<s> تم نہیں آؤ گے خبر ہے ہمیں  <m> پھر بھی ہم انتظار کر لیں گے  <e>
<s> جب تو جائے گا چھوڑ کر ہم کو  <m> تیری یادوں سے پیار کر لیں گے  <e>
<s> خون چھڑکیں گے سوکھی ڈالوں پر  <m> ہم خزاں کو بہار کر لیں گے  <e>
<s> تم ملو تو سہی کہیں ہم کو  <m> عشق بے اختیار کر لیں گے  <e>
<s> دل گوارہ چبھن ہی مرتی ہے  <m> اب تمہاری لگن ہی مرتی ہے  <e>
<s> قدر کیا دعویٔ انا الحق کی  <m> فکر دار و رسن ہی مرتی ہے  <e>
<s> روح کی بحث کس لیے کہ یہاں  <m> آرزوئے بدن ہی مرتی ہے  <e>
<s> شام گوشہ نشینی کیا کیجے  <m> صبح سیر چمن ہی مرتی ہے  <e>
<s> اس کہانی میں اک روایت سے  <m> کیوں کوئی گل بدن ہی مرتی ہے <e>
<s> ہم انہیں وہ ہمیں بھلا بیٹھے  <m> دو گنہ گار زہر کھا بیٹھے  <e>
<s> حال غم کہہ کے غم بڑھا بیٹھے  <m> تیر مارے تھے تیر کھا بیٹھے  <e>
<s> آندھیو جاؤ اب کرو آرام  <m> ہم خود اپنا دیا بجھا بیٹھے  <e>
<s> جی تو ہلکا ہوا مگر یارو  <m> رو کے ہم لطف غم گنوا بیٹھے  <e>
<s> بے سہاروں کا حوصلہ ہی کیا  <m> گھر میں گھبرائے در پہ آ بیٹھے  <e>
<s> جب سے بچھڑے وہ مسکرائے نہ ہم  <m> سب نے چھیڑا تو لب ہلا بیٹھے  <e>
<s> ہم رہے مبتلائے دیر و حرم  <m> وہ دبے پاؤں دل میں آ بیٹھے  <e>
<s> اٹھ کے اک بے وفا نے دے دی جان  <m> رہ گئے سارے با وفا بیٹھے  <e>
<s> بجھ گیا دل حیات باقی ہے  <m> چھپ گیا چاند رات باقی ہے  <e>
<s> حال دل ان سے کہہ چکے سو بار  <m> اب بھی کہنے کی بات باقی ہے  <e>
<s> اے خوشا ختم اجتناب مگر  <m> محشر التفات باقی ہے  <e>
<s> عشق میں ہم سمجھ چکے سب سے  <m> ایک ظالم حیات باقی ہے  <e>
<s> ناصحان کرام کے دم سے  <m> شورش کائنات باقی ہے  <e>
<s> رات باقی تھی جب وہ بچھڑے تھے  <m> کٹ گئی عمر رات باقی ہے  <e>
<s> رحمت بے پناہ کے صدقے  <m> اعتماد نجات باقی ہے  <e>
<s> ہنسنے والے اب ایک کام کریں  <m> جشن گریہ کا اہتمام کریں  <e>
<s> ہم بھی کر لیں جو روشنی گھر میں  <m> پھر اندھیرے کہاں قیام کریں  <e>
<s> مجھ کو محرومیٔ نظارہ قبول  <m> آپ جلوے نہ اپنے عام کریں  <e>
<s> اک گزارش ہے حضرت ناصح  <m> آپ اب اور کوئی کام کریں  <e>
<s> آ چلیں اس کے در پہ اب اے دل  <m> زندگی کا سفر تمام کریں  <e>
<s> بات جب دوستوں کی آتی ہے  <m> دوستی کانپ کانپ جاتی ہے  <e>
<s> مجھ سے اے دوست پھر خفا ہو جا  <m> عشق کو نیند آئی جاتی ہے  <e>
<s> اب قیامت سے کیا ڈرے کوئی  <m> اب قیامت تو روز آتی ہے  <e>
<s> دل کو تسکین یار لے ڈوبی  <m> اس چمن کو بہار لے ڈوبی  <e>
<s> اشک تو پی گئے ہم ان کے حضور  <m> آہ بے اختیار لے ڈوبی  <e>
<s> عشق کے کاروبار کو اکثر  <m> گرمیٔ کاروبار لے ڈوبی  <e>
<s> حال غم ان سے بار بار کہا  <m> اور ہنسی بار بار لے ڈوبی  <e>
<s> تیرے ہر مشورے کو اے ناصح  <m> آج پھر یاد یار لے ڈوبی  <e>
<s> ہجر کی شب ہے اور اجالا ہے  <m> کیا تصور بھی لٹنے والا ہے  <e>
<s> غم تو ہے عین زندگی لیکن  <m> غم گساروں نے مار ڈالا ہے  <e>
<s> عشق مجبور و نا مراد سہی  <m> پھر بھی ظالم کا بول بالا ہے  <e>
<s> دیکھ کر برق کی پریشانی  <m> آشیاں خود ہی پھونک ڈالا ہے  <e>
<s> کتنے اشکوں کو کتنی آہوں کو  <m> اک تبسم میں اس نے ڈھالا ہے  <e>
<s> تیری باتوں کو میں نے اے واعظ  <m> احتراماً ہنسی میں ٹالا ہے  <e>
<s> موت آئے تو دن پھریں شاید  <m> زندگی نے تو مار ڈالا ہے  <e>
<s> شعر نغمہ شگفتگی مستی  <m> غم کا جو روپ ہے نرالا ہے  <e>
<s> لغزشیں مسکرائی ہیں کیا کیا  <m> ہوش نے جب مجھے سنبھالا ہے  <e>
<s> جس کا دل آپ نے لیا ہوگا  <m> خاک میں لے ملا دیا ہوگا  <e>
<s> ہم کو کیا گر بہار آئی ہے  <m> دل وہ غنچہ نہیں کہ وا ہوگا  <e>
<s> گالیاں غیر سے سناتے ہو  <m> ہاں میاں تم سے اور کیا ہوگا  <e>
<s> مل گیا ہوگا خاک میں جوں اشک  <m> تیری آنکھوں سے جو گرا ہوگا  <e>
<s> قرض کیا کیا نظر پہ نکلے ہیں  <m> جب بھی سیر و سفر پہ نکلے ہیں  <e>
<s> جنگلوں سے گزرنے والوں کے  <m> راستے میرے گھر پہ نکلے ہیں  <e>
<s> نام پوچھا ہے راہگیروں نے  <m> جب کبھی رہ گزر پہ نکلے ہیں  <e>
<s> زخم پھوٹے ہیں جا بہ جا تن پر  <m> کیا شگوفے شجر پہ نکلے ہیں  <e>
<s> کیا مصیبت ہے شہر والوں پر  <m> رکھ کے سامان سر پہ نکلے ہیں  <e>
<s> ساتھ لے کر کتاب یادوں کی  <m> ایک لمبے سفر پہ نکلے ہیں  <e>
<s> حسرت پائمال میں گم ہیں  <m> ہم فریب خیال میں گم ہیں  <e>
<s> بجھتی یادوں کے سرمئی سائے  <m> شام رنج و ملال میں گم ہیں  <e>
<s> ہم حصار وجود کے رہ رو  <m> گردش لازول میں گم ہیں  <e>
<s> شمع انسانیت کے نور فروغ  <m> ظلمت انفعال میں گم ہیں  <e>
<s> وہ ابد تک عروج کا پرتو  <m> ہم ازل سے زوال میں گم ہیں  <e>
<s> اب بھنور میں پھنسا ہے ماہی گیر  <m> مچھلیاں جال جال میں گم ہیں  <e>
<s> لالہ و گل یہ مہر و ماہ و نجوم  <m> سب ترے خد و خال میں گم ہیں  <e>
<s> شام غم کی ہزار ہا شامیں  <m> میرے جام سفال میں گم ہیں  <e>
<s> ہجر کی بے پناہ راتوں میں  <m> لوگ شوق وصال میں گم ہیں  <e>
<s> زندگانی وہ معتبر ہوگی  <m> جو محبت کے نام پر ہوگی  <e>
<s> ہوگی پھولوں کی منزلت معلوم  <m> عمر کانٹوں میں جب بسر ہوگی  <e>
<s> دل رہے گا تو خون دل ہوگا  <m> اشک ہوں گے تو چشم تر ہوگی  <e>
<s> جو تجھے دیکھ کے پلٹ آئے  <m> وہ نظر بھی کوئی نظر ہوگی  <e>
<s> رات تو دن کی اک علامت ہے  <m> رات ہوگی تو اک سحر ہوگی  <e>
<s> رات بھر ہم جلیں گے فرقت میں  <m> روشنی آج رات بھر ہوگی  <e>
<s> کوئی شیشہ نہ در سلامت ہے  <m> گھر مرا دشت کی امانت ہے  <e>
<s> سارے جذبوں کے باندھ ٹوٹ گئے  <m> اس نے بس یہ کہا اجازت ہے  <e>
<s> جان کر فاصلے سے ملنا بھی  <m> آشنائی کی اک علامت ہے  <e>
<s> اس سے ہر رسم و راہ توڑ تو دی  <m> دل کو لیکن بہت ندامت ہے  <e>
<s> روبرو اس کے ایک شب جو ہوئے  <m> ہم نے جانا کہ کیا عنایت ہے  <e>
<s> دو قدم ساتھ چل کے جان لیا  <m> کیا سفر اور کیا مسافت ہے  <e>
<s> کل سیاست میں بھی محبت تھی  <m> اب محبت میں بھی سیاست ہے  <e>
<s> رات پلکوں پہ دل دھڑکتا تھا  <m> تیرا وعدہ بھی کیا قیامت ہے  <e>
<s> اس کا لہجہ اکھڑتا جاتا ہے  <m> پھر بچھڑنے کا وقت آتا ہے  <e>
<s> اس کا انداز گفتگو اکثر  <m> میرے لہجے میں جگمگاتا ہے  <e>
<s> اس کی سانسیں جب آگ دیتی ہیں  <m> میرا چہرہ بھی تمتماتا ہے  <e>
<s> پیاس جب ایڑیاں رگڑتی ہے  <m> چشمۂ آب پھوٹ جاتا ہے  <e>
<s> جب بھی آتا ہے پھول کاجل کے  <m> میرے کاندھے پہ ٹانک جاتا ہے  <e>
<s> میں چکوروں کا ہم نوا ہوں مجھے  <m> تو شب ہجر سے ڈراتا ہے  <e>
<s> دیر تک میں بھی میں نہیں رہتا  <m> جب وہ میرے قریب آتا ہے  <e>
<s> رات آدھی ہے بات پوری ہے  <m> تیرا ملنا بہت ضروری ہے  <e>
<s> داؤں پر ہے وفا کناروں کی  <m> موج کا لوٹنا ضروری ہے  <e>
<s> تجھ سے خوشبو ہے میرے لفظوں میں  <m> تیرے بن یے غزل ادھوری ہے  <e>
<s> قربتیں ہم بھی چاہتے ہیں مگر  <m> درمیاں فاصلہ ضروری ہے  <e>
<s> پاسداری تو ہے رویوں میں  <m> پر دلوں میں ابھی بھی دوری ہے  <e>
<s> جلوہ فرما دیر تک دل بر رہا  <m> اپنی کہہ لی سب نے میں ششدر رہا  <e>
<s> جسم بے حس بے شکن بستر رہا  <m> میں نئے انداز سے مضطر رہا  <e>
<s> میں خراب بادہ و ساغر رہا  <m> دل فدائے ساقیٔ کوثر رہا  <e>
<s> میں رہا تو باغ ہستی میں مگر  <m> بے نوا بے آشیاں بے پر رہا  <e>
<s> سب چمن والوں نے تو لوٹی بہار  <m> اور مجھے صیاد ہی کا ڈر رہا  <e>
<s> کوئی سمجھا رند کوئی متقی  <m> لب پہ توبہ ہاتھ میں ساغر رہا  <e>
<s> تھم رہے آنسو رہی دل میں جلن  <m> نم رہیں آنکھیں کلیجہ تر رہا  <e>
<s> عمر بھر پھرتا رہا میں در بدر  <m> مر کے بھی چرچا مرا گھر گھر رہا  <e>
<s> کب خزانہ تلاش کرتا ہوں  <m> آب و دانہ تلاش کرتا ہوں  <e>
<s> جس زمانے کو ہے تلاش مری  <m> وہ زمانہ تلاش کرتا ہوں  <e>
<s> لے کے دریا کو اپنی مٹھی میں  <m> کوئی پیاسا تلاش کرتا ہوں  <e>
<s> کام دھندا ہے اب یہی میرا  <m> کام دھندا تلاش کرتا ہوں  <e>
<s> تیرا چہرہ تو ہر طرف پایا  <m> اپنا چہرہ تلاش کرتا ہوں  <e>
<s> تھک گیا ہوں تلاش کر کر کے  <m> پھر دوبارہ تلاش کرتا ہوں  <e>
<s> ایک منظر حسیں بنایا ہے  <m> آنکھ والا تلاش کرتا ہوں  <e>
<s> راکھ کا ڈھیر ہے مرے آگے  <m> اس میں شعلہ تلاش کرتا ہوں  <e>
<s> ایک عالم نے جبہ سائی کی  <m> اے بتو تم نے بھی خدائی کی  <e>
<s> عاشقوں کے لہو کی پیاسی ہیں  <m> مچھلیاں اس کف حنائی کی  <e>
<s> زلف پر پیچ سے جو دل الجھا  <m> بیچ میں رخ پڑا صفائی کی  <e>
<s> مرغ بے بال و پر ہوں اے صیاد  <m> آرزو ہے کسی رہائی کی  <e>
<s> اے جنوں دشت کو چلیں گے ہم  <m> ہے قسم اس برہنہ پائی کی  <e>
<s> سر جدا ہم نے اپنا کر ڈالا  <m> آئی جب گفتگو جدائی کی  <e>
<s> پھر گیا یار گھر کے پاس آ کر  <m> بخت برگشتہ نے برائی کی  <e>
<s> سیکڑوں جامے تجھ پہ پھٹتے ہیں  <m> دھوم ہے تیری میرزائی کی  <e>
<s> تجھ سے تو ہم کو اے خم ابرو  <m> تھی نہ امید کج ادائی کی  <e>
<s> کوئی قاتل کی راہ بھولا تھا  <m> اے اجل تو نے رہنمائی کی  <e>
<s> دل کہیں اور ہم نے اٹکایا  <m> بے وفاؤں سے بے وفائی کی  <e>
<s> نہ گئی زاہدوں کے پاس کبھی  <m> دختر رز نے پارسائی کی  <e>
<s> شہر میں جائے گی مری پاپوش  <m> قدر واں کیا برہنہ پائی کی  <e>
<s> صاف ہے آئنہ تن پر نور  <m> ہے دلیل اس پہ خود نمائی کی  <e>
<s> کاسۂ ماہ کیوں نہ ہو پر نور  <m> برسوں اس کوچے کی گدائی کی  <e>
<s> کعبۂ دل میں بھی مقام کیا  <m> اے بتو تم نے کیا رسائی کی  <e>
<s> خط کے آنے پہ بھی مکدر ہے  <m> صورت اب کون سی صفائی کی  <e>
<s> بال و پر بھی گئے بہار کے ساتھ  <m> اب تو صورت نہیں رہائی کی  <e>
<s> کس کے کوچے کی راہ بھولا ہوں  <m> خضر نے بھی نہ رہنمائی کی  <e>
<s> ابر کیا گھر گھر کے آیا کھل گیا  <m> بس ثبات بحر دنیا کھل گیا  <e>
<s> راز دل کتنا چھپایا کھل گیا  <m> حال اس دولت سرا کا کھل گیا  <e>
<s> حسن عارض عارضی تھا کھل گیا  <m> خط کے آتے ہی لفافہ کھل گیا  <e>
<s> آنکھ سے رومال سرکا بعد مرگ  <m> چشم تر کا آج پردا کھل گیا  <e>
<s> تم جو بولے ہو گیا ثابت دہن  <m> باتوں ہی باتوں میں عقدہ کھل گیا  <e>
<s> کٹ گیا سر حل ہوئی مشکل مری  <m> ناخن خنجر سے عقدہ کھل گیا  <e>
<s> بے زبانی باتیں سنوانے لگی  <m> گالیوں پر منہ تمہارا کھل گیا  <e>
<s> تھا قلم بند اپنی آزادی کا حال  <m> خط کو جب اس نے لپیٹا کھل گیا  <e>
<s> خط پہ خط لائے جو مرغ نامہ بر  <m> بولے ان مرغوں کا ڈربا کھل گیا  <e>
<s> اس قدر ہم ناتوان و زار ہیں  <m> بازو اپنے مچھلیوں کے خار ہیں  <e>
<s> چاک چاک اپنا گریباں ہو چکا  <m> ان دنوں دست جنوں بے کار ہیں  <e>
<s> روتے ہیں اشکوں کے بدلے خون گر  <m> ابر ہیں ہم لیکن آتش بار ہیں  <e>
<s> جاتے ہیں گلشن سے لے او باغباں  <m> ہم اگر تیری نظر میں خار ہیں  <e>
<s> آستیں سے پوچھیے کاہے کو اشک  <m> اب تو منہ پر زخم دامن دار ہیں  <e>
<s> دیکھ کر تجھ کو مگر حیراں ہوئے  <m> آئنہ جو پشت بر دیوار ہیں  <e>
<s> لے اڑ اے وحشت کہ اپنی پاؤں کے  <m> منتظر خار سر دیوار ہیں  <e>
<s> آنکھیں ہیں خونخوار تیری اے مسیح  <m> کیا ہے بے پرہیز یہ بیمار ہیں  <e>
<s> خود بخود اپنا جنازہ ہے رواں  <m> ہم یہ کس کے کشتۂ رفتار ہیں  <e>
<s> سایۂ خنجر میں آیا خواب مرگ  <m> واہ کیا طالع مرے بیدار ہیں  <e>
<s> ہم ہیں رنجور اپنے اشک و آہ سے  <m> ہے بری آب و ہوا بیمار ہیں  <e>
<s> اب تو ہے مینہ کا برسنا اپنے ہاتھ  <m> آستینیں ابر دریا بار ہیں  <e>
<s> سرو و شمشاد و صنوبر باغ میں  <m> نقشہ ہائے قامت دل دار ہیں  <e>
<s> دل مرا پھر دکھا دیا کن نے  <m> سو گیا تھا جگا دیا کن نے  <e>
<s> میں کہاں اور خیال بوسہ کہاں  <m> منہ سے منہ یوں بھڑا دیا کن نے  <e>
<s> وہ مرے چاہنے کو کیا جانے  <m> یہ سندیسا سنا دیا کن نے  <e>
<s> ہم بھی کچھ دیکھتے سمجھتے تھے  <m> سب یکایک چھپا دیا کن نے  <e>
<s> جگ میں کوئی نہ ٹک ہنسا ہوگا  <m> کہ نہ ہنستے میں رو دیا ہوگا  <e>
<s> ان نے قصداً بھی میرے نالے کو  <m> نہ سنا ہوگا گر سنا ہوگا  <e>
<s> دیکھیے اب کے غم سے جی میرا  <m> نہ بچے گا بچے گا کیا ہوگا  <e>
<s> دل زمانے کے ہاتھ سے سالم  <m> کوئی ہوگا جو رہ گیا ہوگا  <e>
<s> حال مجھ غم زدہ کا جس تس نے  <m> جب سنا ہوگا رو دیا ہوگا  <e>
<s> دل کے پھر زخم تازہ ہوتے ہیں  <m> کہیں غنچہ کوئی کھلا ہوگا  <e>
<s> یک بہ یک نام لے اٹھا میرا  <m> جی میں کیا اس کے آ گیا ہوگا  <e>
<s> میرے نالوں پہ کوئی دنیا میں  <m> بن کیے آہ کم رہا ہوگا  <e>
<s> لیکن اس کو اثر خدا جانے  <m> نہ ہوا ہوگا یا ہوا ہوگا  <e>
<s> قتل سے میرے وہ جو باز رہا  <m> کسی بد خواہ نے کہا ہوگا  <e>
<s> اے مرے دل تجھے پتہ ہے کیا  <m> وہ ترے غم سے آشنا ہے کیا  <e>
<s> مجھ میں ماتم کا شور کیسا ہے  <m> میرے اندر کوئی مرا ہے کیا  <e>
<s> سب سے ہنس کے گلے جو ملتا ہے  <m> شہر میں وہ نیا نیا ہے کیا  <e>
<s> زندگی دھو کے روز پیتا ہوں  <m> اور پینے کو کچھ بچا ہے کیا  <e>
<s> قصۂ دل رقم کروں کیسے  <m> عشق ہے کوئی سانحہ ہے کیا  <e>
<s> پھل کوئی ہاتھ کیوں نہیں آتا  <m> قد میں مجھ سے شجر بڑا ہے کیا  <e>
<s> تجھ میں الجھا ہوا میں رہتا ہوں  <m> تو بتا میرا مسئلہ ہے کیا  <e>
<s> کیوں مجھے ڈھونڈھتی ہے پروائی  <m> میرے زخموں سے واسطہ ہے کیا  <e>
<s> مجھ کو جھوٹا بتا رہا ہے جو  <m> میرے اندر کا آئنہ ہے کیا  <e>
<s> کون دیتا ہے دستکیں اتنی  <m> گمشدہ کوئی حادثہ ہے کیا  <e>
<s> کیسے خورشید اس کو بدلو گے  <m> زندگی کوئی قافیہ ہے کیا  <e>
<s> رشتۂ دل کو میں نے توڑ دیا  <m> بات کرنا بھی ان سے چھوڑ دیا  <e>
<s> اب نہ آنسو ہیں اور نہ آہیں ہیں  <m> دل کو ان کی طرف سے موڑ دیا  <e>
<s> ان کے جانے پہ یہ ہوا محسوس  <m> روح نے گویا جسم چھوڑ دیا  <e>
<s> آبلے چلنے میں جو تھے حائل  <m> خار صحرا نے ان کو پھوڑ دیا  <e>
<s> ہے یقیناً وہ قابل توصیف  <m> جس نے ٹوٹے دلوں کو جوڑ دیا  <e>
<s> وقت کا زور اس پہ کیا جس نے  <m> پنجۂ وقت کو مروڑ دیا  <e>
<s> اپنے آنسو چھپا نہیں سکتے  <m> ہم ترا غم اٹھا نہیں سکتے  <e>
<s> دل دکھاتے ہو بے وفا کہہ کر  <m> کیا مجھے آزما نہیں سکتے  <e>
<s> بن گئی ہے جو داستان حیات  <m> ہم وہ قصہ بھلا نہیں سکتے  <e>
<s> کیسے کہہ دیں کہ تم مسیحا ہو  <m> ایک مردہ جلا نہیں سکتے  <e>
<s> زندگی کو حرام مت کرنا  <m> شوق کو بے لگام مت کرنا  <e>
<s> شہرتیں بھی بری بلائیں ہیں  <m> ان کو تم اپنے نام مت کرنا  <e>
<s> ہو نہ جائے گمان سجدوں کا  <m> اتنا جھک کر سلام مت کرنا  <e>
<s> لوگ تجھ کو سہل سمجھنے لگیں  <m> خود کو اتنا بھی عام مت کرنا  <e>
<s> جن سے رسوائیاں ہو دامن میں  <m> بھول کر بھی وہ کام مت کرنا  <e>
<s> زرپرستوں سے راہ و رسم ہو پر  <m> ذہن و دل کو غلام مت کرنا  <e>
<s> آپ آئیں تو کوئی بات بنے  <m> گل کھلائیں تو کوئی بات بنے  <e>
<s> زندگی پھر سے گدگدا جائے  <m> مسکرائے تو کوئی بات بنے  <e>
<s> ہم نے مانا کہ آپ آئیں گے  <m> آ بھی جائیں تو کوئی بات بنے  <e>
<s> وصل کی زندگی بھی ہوتی ہے  <m> یہ بتائیں تو کوئی بات بنے  <e>
<s> چاندنی اب تو کھائے جاتی ہے  <m> روشنی دل جلائے جاتی ہے  <e>
<s> صبح ہوگی کبھی نہیں معلوم  <m> تیرگی دل بجھائے جاتی ہے  <e>
<s> زندگی دی گئی ہے جینے کو  <m> موت اس کو مٹائے جاتی ہے  <e>
<s> کوئی اپنا نہیں زمانے میں  <m> بے کسی جی دکھائے جاتی ہے  <e>
<s> کاش آ جائیں وہ اچانک سے  <m> سانس اب لڑکھڑائے جاتی ہے  <e>
<s> یہ نہ سمجھو غبار ہیں ہم لوگ  <m> خوشبوؤں کی قطار ہیں ہم لوگ  <e>
<s> لوگ ہم کو خزاں سمجھتے ہیں  <m> جب کہ تازہ بہار ہیں ہم لوگ  <e>
<s> یہ شرافت نہیں تو پھر کیا ہے  <m> دشمنوں پر نثار ہیں ہم لوگ  <e>
<s> وہ بھی کانٹوں سے کم نہیں ہیں کچھ  <m> جن کی نظروں میں خار ہیں ہم لوگ  <e>
<s> تھوڑا ہم سے بھی پیار کر لیجے  <m> قابل اعتبار ہیں ہم لوگ  <e>
<s> اپنی حالت سنور نہیں سکتی  <m> بزدلی کا شکار ہیں ہم لوگ  <e>
<s> آج مومن ہیں مائل پستی  <m> اس کے خود ذمے دار ہیں ہم لوگ  <e>
<s> ہم تغافل کو ابتدا سمجھے  <m> اور وہ درد کی دوا سمجھے  <e>
<s> وہ تو بے گانگی میں تھے گویا  <m> اور ہم ان کو آشنا سمجھے  <e>
<s> شورش دل نے جو کہا ہم سے  <m> اس کو ہم حکم آپ کا سمجھے  <e>
<s> ان سے قائم ہوا ہے نقش وفا  <m> کوئی ان کو نہ بے وفا سمجھے  <e>
<s> آشنائے مراد ساحل ہے  <m> وہ جو طوفاں کو ناخدا سمجھے  <e>
<s> آرزو ہے بہت کنارے کی  <m> دیر ہے بس تیرے اشارے کی  <e>
<s> وہ یہاں آئے اور چلے بھی گئے  <m> کیا ضرورت تھی نام چارے کی  <e>
<s> اے ہواؤ ادھر نہ لے جاؤ  <m> میں لہر ہوں اسی کنارے کی  <e>
<s> چاند کا نام دیجیے نہ مجھے  <m> صرف پرچھائیں ہوں ستارے کی  <e>
<s> زندگی کیا ہے کچھ نہیں ہے بس  <m> ایک تصویر ہے شرارے کی  <e>
<s> میری حالت بھی آج ایسی ہے  <m> جیسی گردش میں اک ستارے کی  <e>
<s> دل کو پتھر بنا کے دیکھتے ہیں  <m> اس سے نظریں چرا کے دیکھتے ہیں  <e>
<s> دل کو تسکین کی ضرورت ہے  <m> درد کو گنگنا کے دیکھتے ہیں  <e>
<s> کوئی آئے نہ آئے اس سے کیا  <m> آج گھر کو سجا کے دیکھتے ہیں  <e>
<s> جاگتا ہے کہ سو رہا ہے وہ  <m> اس کے خوابوں میں جا کے دیکھتے ہیں  <e>
<s> اس نے کیا لکھ دیا ہے آنکھوں میں  <m> آئینہ پاس لا کے دیکھتے ہیں  <e>
<s> پھر نیا درد چاہتا ہے یہ دل  <m> اس کی باتوں میں آ کے دیکھتے ہیں  <e>
<s> تو مرے غم سے آشنا کب تھا  <m> غم زدہ ہوں تجھے پتہ کب تھا  <e>
<s> چتر تیرا کوئی بنا کب تھا  <m> اک دیا تھا مگر جلا کب تھا  <e>
<s> آ تو جاتی ترے قریب مگر  <m> کوئی آنے کا راستہ کب تھا  <e>
<s> عکس کیسے سنبھال کر رکھتی  <m> ٹوٹ کر آئنہ بچا کب تھا  <e>
<s> میری خاموشیوں کو بولنے کا  <m> تو نے موقع کوئی دیا کب تھا  <e>
<s> درد کو کچھ دوا بھی چاہیئے تھی  <m> درد کا کوئی سلسلہ کب تھا  <e>
<s> میں اگر سیڑھیاں اتر جاتی  <m> اس کا مطلب ہے میں تو مر جاتی  <e>
<s> میں اگر شام کی ہوا ہوتی  <m> روز ہی چاندنی کے گھر جاتی  <e>
<s> تم اگر ہم سفر نہیں ہوتے  <m> میری ہمت کہیں بکھر جاتی  <e>
<s> وہ اگر مجھ کو سانتونا دیتا  <m> میری آواز اور بھر جاتی  <e>
<s> دیکھ رکھی تھی موت کی صورت  <m> آئنہ دیکھتی تو ڈر جاتی  <e>
<s> میں اگر سوچتی تمہاری طرح  <m> میں بھی ہر بات سے مکر جاتی  <e>
<s> دست بردار زندگی سے ہوا  <m> اور یہ سودا مری خوشی سے ہوا  <e>
<s> آگہی بھی نہ کر سکی پورا  <m> جتنا نقصان آگہی سے ہوا  <e>
<s> میں ہوا بھی تو ایک دن روشن  <m> اپنے اندر کی روشنی سے ہوا  <e>
<s> زندگی میں کسک ضروری تھی  <m> یہ خلا پر تری کمی سے ہوا  <e>
<s> دل طرفدار ہجر تھا ہی نہیں  <m> اب ہوا بھی تو بے دلی سے ہوا  <e>
<s> شور جتنا ہے کائنات میں شور  <m> میرے اندر کی خامشی سے ہوا  <e>
<s> کیسا منصب ہے آدمی کا کہ رب  <m> جب مخاطب ہوا اسی سے ہوا  <e>
<s> غالباً وقت کی کمی ہے یہاں  <m> ورنہ ہر چیز دیدنی ہے یہاں  <e>
<s> سارے رستے ادھر ہی آتے ہیں  <m> یہ جو آباد اک گلی ہے یہاں  <e>
<s> یہ ہوا یوں ہی خاک چھانتی ہے  <m> یا کوئی چیز کھو گئی ہے یہاں  <e>
<s> زندگی ہی مرا اثاثہ ہے  <m> وہ بھی تقسیم ہو رہی ہے یہاں  <e>
<s> کیوں اندھیرا نظر نہیں آتا  <m> کون سی ایسی روشنی ہے یہاں  <e>
<s> موت کاسہ اٹھائے پھرتی ہے  <m> اور تہی دست زندگی ہے یہاں  <e>
<s> میرے اندر کا شور ہے مجھ میں  <m> ورنہ باہر تو خامشی ہے یہاں  <e>
<s> شہر اپنا دکھائی دیتا ہے  <m> ویسے ہر شخص اجنبی ہے یہاں  <e>
<s> یاد وہ عمر بھر رہے گا کیا  <m> دل اسی کام پر رہے گا کیا  <e>
<s> کیا بکھر کے رہیں گے خواب مرے  <m> آئنہ ٹوٹ کر رہے گا کیا  <e>
<s> کیا ہوا اب ادھر نہ آئے گی  <m> حبس یہ عمر بھر رہے گا کیا  <e>
<s> وہ جو اک شخص میرے اندر ہے  <m> میرے اندر ہی مر رہے گا کیا  <e>
<s> میں ہوا کی طرح ہوں آوارہ  <m> تو مرا ہم سفر رہے گا کیا  <e>
<s> نیند اڑتی رہے گی آنکھوں سے  <m> جشن یہ رات بھر رہے گا کیا  <e>
<s> خواب بنتا رہوں میں بستر پر  <m> اور تکیہ کروں مقدر پر  <e>
<s> محو پرواز ہے یہ دل اور میں  <m> جاں چھڑکتا ہوں اس کبوتر پر  <e>
<s> عمر بھر دیکھتے رہے سائے  <m> دھوپ پڑتی رہی مرے سر پر  <e>
<s> خود سے مشکل ہوا سخن کرنا  <m> وقت وہ آ پڑا سخن ور پر  <e>
<s> نیند اڑنے لگی ہے آنکھوں سے  <m> دھول جمنے لگی ہے بستر پر  <e>
<s> کیا کہیں اور دل کے بارے میں  <m> ہم ملازم ہیں اس ادارے میں  <e>
<s> اک نظر میرے دیکھ لینے سے  <m> کیا کمی آ گئی نظارے میں  <e>
<s> بس کہ خود پر یقین ہے اپنا  <m> کیا کہیں اور خدا کے بارے میں  <e>
<s> روشنی منتقل ہوئی کیسے  <m> اس ستارے سے اس ستارے میں  <e>
<s> کیا حقیقت ہے کار دنیا کی  <m> کیا منافع ہے اس خسارے میں  <e>
<s> مجھ سے منسوب ہے غبار مرا  <m> قافلے میں نہ کر شمار مرا  <e>
<s> ہر نئی شام میری اجرت ہے  <m> دن بتانا ہے روزگار مرا  <e>
<s> یہ تیری جاگتی ہوئی آنکھیں  <m> ان پہ ہر خواب ہو نثار مرا  <e>
<s> کون آتا نہیں ادھر پھر بھی  <m> دھیان جاتا ہے بار بار مرا  <e>
<s> رات کے ساتھ ساتھ بڑھتا گیا  <m> ان چراغوں پہ اعتبار مرا  <e>
<s> وقت اتنا کہاں تھا وقت کے پاس  <m> ورنہ کرتا وہ انتظار مرا  <e>
<s> کیا عجب ہے کہ سر بلند کرے  <m> ایک دن مجھ کو انکسار مرا  <e>
<s> بھول جاؤں گا پیار ماضی کا  <m> تھا جو دار و مدار ماضی کا  <e>
<s> ذہن پر ہے سوار ماضی کا  <m> تذکرہ بار بار ماضی کا  <e>
<s> بے قرار اب ہوں حال میں فی الحال  <m> خوب ہی تھا قرار ماضی کا  <e>
<s> توڑ کر جوڑ کر بھی دیکھا ہے  <m> سخت ہے پر حصار ماضی کا  <e>
<s> مجھے رہ رہ کے یاد آتا ہے  <m> وہی موسم بہار ماضی کا  <e>
<s> اس کے ہاتھوں سے بکھرے تو سوچا  <m> یار بہتر تھا یار ماضی کا  <e>
<s> ذہن و دل پر سوار رہتی ہے  <m> شاعری بھی اسی کے جیسی ہے  <e>
<s> مات کیسے انا کو دینی ہے  <m> میں نے ترکیب سوچ رکھی ہے  <e>
<s> عزم جاتا ہے لے کے منزل تک  <m> راہ تو ساتھ ساتھ چلتی ہے  <e>
<s> میں نے دیکھا ہے وقت بدلے تو  <m> رنگ تصویر بھی بدلتی ہے  <e>
<s> میں نے مانا کہ دیر سے ہی سہی  <m> خامشی اپنا کام کرتی ہے  <e>
<s> میرا تائید کرنا لازم ہے  <m> بات ان کی زباں سے نکلی ہے  <e>
<s> ہم کو تو سرحدوں نے بانٹ دیا  <m> اس کا لاہور میری دلی ہے  <e>
<s> جو بہت بے رخی سے ملتا ہے  <m> کیا کریں دل اسی سے ملتا ہے  <e>
<s> صرف مطلب کے واسطے اب تو  <m> آدمی آدمی سے ملتا ہے  <e>
<s> وہ لکھا ہے کہاں کتابوں میں  <m> جو سبق زندگی سے ملتا ہے  <e>
<s> مرتبہ آج بھی زمانے میں  <m> پیار سے عاجزی سے ملتا ہے  <e>
<s> زندگی کتنا آزمائے گی  <m> آخرش وہ بھی ہار جائے گی  <e>
<s> کس قدر پیاس ہے سمندر کو  <m> میری تشنہ لبی بتائے گی  <e>
<s> کیا خبر تھی شب فراق کے بعد  <m> زندگی خود بھی روٹھ جائے گی  <e>
<s> کیا ہوا لب کو سی دیا بھی اگر  <m> خامشی داستاں سنائے گی  <e>
<s> میں اسے کیسے بھول پاؤں گا  <m> وہ مجھے کیسے بھول پائے گی  <e>
<s> وہ جو اک فرط شادمانی ہے  <m> ہجر سے وصل کی کہانی ہے  <e>
<s> وصل اس کا کراں سے تا بہ کراں  <m> بے کرانی سی بے کرانی ہے  <e>
<s> کوئی آتش کدہ ہے اس کا بدن  <m> آگ ہے اور جاودانی ہے  <e>
<s> اس کی آنکھیں کہ خواب حیرت ہیں  <m> کیفیت ان میں داستانی ہے  <e>
<s> ہونٹ اس کے ہیں چشمۂ حیواں  <m> ان سے پی لو تو جاودانی ہے  <e>
<s> اس کی قامت ہے رشک سرد ارم  <m> چال بس خواب کی روانی ہے  <e>
<s> جس جگہ پر کھلا ہے ناف کا پھول  <m> وہ تو اک باغ لامکانی ہے  <e>
<s> اک تسلسل سے رائگانی ہے  <m> زندگی بھی عجب کہانی ہے  <e>
<s> سر میں سودا نیا سمایا ہے  <m> دل میں وحشت وہی پرانی ہے  <e>
<s> تجھ گلی میں غبار بن کے میاں  <m> ہجر کی خاک ہم نے چھانی ہے  <e>
<s> مجھ کو تحلیل کر دیا پل میں  <m> کیا عجب مرگ ناگہانی ہے  <e>
<s> دل میں ماتم کناں ہے حلقۂ غم  <m> تیرے جانے کی سوز خوانی ہے  <e>
<s> دشت امکاں تو ایک پل ہے مگر  <m> پائے امکاں تو جاودانی ہے  <e>
<s> کس قدر ہوں شکستہ پا پھر بھی  <m> خود کو پانے کی پھر سے ٹھانی ہے  <e>
<s> پھر چھلکتا ہے جام وحشت کا  <m> شاہ خوباں سلام وحشت کا  <e>
<s> ایک چشم غزال کرتی ہے  <m> چار سو اہتمام وحشت کا  <e>
<s> وہ گراں گوش ہو ہمہ تن گوش  <m> تو سناؤں کلام وحشت کا  <e>
<s> چاک ہے اب ترا گریباں بھی  <m> دیکھ لے انتقام وحشت کا  <e>
<s> موج حیرت سفر میں رکھتی ہے  <m> ڈھونڈھتا ہوں قیام وحشت کا  <e>
<s> آج تو باغباں نے گلشن میں  <m> اک بچھایا ہے دام وحشت کا  <e>
<s> دل کی آواز میں قیام کریں  <m> آ مرے یار آ کلام کریں  <e>
<s> تتلیاں ڈھونڈنے میں دن کاٹیں  <m> اور جنگل میں ایک شام کریں  <e>
<s> آئنوں کو بلائیں گھر اپنے  <m> اور چراغوں کا اہتمام کریں  <e>
<s> اس کے ہونٹوں کو دھیان میں رکھ کر  <m> سرخ پھولوں کا انتظام کریں  <e>
<s> جس کے دم سے ہے یہ سخن آباد  <m> یہ غزل بھی اسی کے نام کریں  <e>
<s> اپنی تقدیر سے بغاوت کی  <m> آج ہم نے بھی اک عبادت کی  <e>
<s> کون ہے جس کے سر کی کھائیں قسم  <m> کس نے ہم سے یہاں محبت کی  <e>
<s> اور کیا ہے یہ گھر کا سناٹا  <m> ایک آواز ہے محبت کی  <e>
<s> جس شجر پر ثمر نہیں ہوتا  <m> اس کو پتھر کا ڈر نہیں ہوتا  <e>
<s> آنکھ میں بھی چمک نہیں ہوتی  <m> جب وہ پیش نظر نہیں ہوتا  <e>
<s> مے کدے میں یہ ایک خوبی ہے  <m> ناصحا تیرا ڈر نہیں ہوتا  <e>
<s> اب تو بازار بھی ہیں بے رونق  <m> کوئی یوسف ادھر نہیں ہوتا  <e>
<s> جو صدف ساحلوں پہ رہ جائے  <m> اس میں کوئی گہر نہیں ہوتا  <e>
<s> آہ تو اب بھی دل سے اٹھتی ہے  <m> لیکن اس میں اثر نہیں ہوتا  <e>
<s> غم کے ماروں کا جو بھی مسکن ہو  <m> گھر تو ہوتا ہے پر نہیں ہوتا  <e>
<s> اہل دل جو بھی کام کرتے ہیں  <m> اس میں شیطاں کا شر نہیں ہوتا  <e>
<s> دل کا ہر ایک زخم گہرا ہے  <m> اس سے ہر وقت خون رستا ہے  <e>
<s> دم لیا ہم نے غم کے سائے میں  <m> ورنہ ہر سمت خشک صحرا ہے  <e>
<s> اس کو کس طرح میں بھلا دیتا  <m> جس کا ہر دم خیال آتا ہے  <e>
<s> بجھ گیا جب سے اپنے دل کا چراغ  <m> چاندنی کا بھی رنگ پھیکا ہے  <e>
<s> اک سہارا ملا ہے غم کا ہمیں  <m> ورنہ دنیا میں کون کس کا ہے  <e>
<s> یوں تو کونین میرے سامنے ہیں  <m> کون میری نظر میں تجھ سا ہے  <e>
<s> رات چھلکی شراب آنکھوں میں  <m> مہکے سارے ہی خواب آنکھوں میں  <e>
<s> دیکھو تم ایسا کچھ نہیں کہنا  <m> ہوں جو نیندیں خراب آنکھوں میں  <e>
<s> سچ کہوں تم نے وہ پڑھی ہی نہیں  <m> ہے جو لکھی کتاب آنکھوں میں  <e>
<s> کیا کہیں تیری اس ادا کو ہم  <m> دیتے رہنا جواب آنکھوں میں  <e>
<s> تم نے جس دن سے مجھ کو چاہا ہے  <m> کھل اٹھے ہیں گلاب آنکھوں میں  <e>
<s> منتظر ہوں تیری نگاہوں کی  <m> بن کے رہنا نواب آنکھوں میں  <e>
<s> زندگی سے بڑی سزا ہی نہیں  <m> اور کیا جرم ہے پتا ہی نہیں  <e>
<s> اتنے حصوں میں بٹ گیا ہوں میں  <m> میرے حصے میں کچھ بچا ہی نہیں  <e>
<s> زندگی موت تیری منزل ہے  <m> دوسرا کوئی رستہ ہی نہیں  <e>
<s> سچ گھٹے یا بڑھے تو سچ نہ رہے  <m> جھوٹ کی کوئی انتہا ہی نہیں  <e>
<s> زندگی اب بتا کہاں جائیں  <m> زہر بازار میں ملا ہی نہیں  <e>
<s> جس کے کارن فساد ہوتے ہیں  <m> اس کا کوئی اتا پتا ہی نہیں  <e>
<s> کیسے اوتار کیسے پیغمبر  <m> ایسا لگتا ہے اب خدا ہی نہیں  <e>
<s> چاہے سونے کے فریم میں جڑ دو  <m> آئینہ جھوٹ بولتا ہی نہیں  <e>
<s> آرزو تدبیر ہو کر رہ گئی  <m> جستجو تاخیر ہو کر رہ گئی  <e>
<s> سرد سناٹا مسلط ہو گیا  <m> بے حسی زنجیر ہو کر رہ گئی  <e>
<s> سوچ کی آواز کتنی تیز ہے  <m> خامشی تقریر ہو کر رہ گئی  <e>
<s> جب بھی کی تحریر اپنی داستاں  <m> تیری ہی تصویر ہو کر رہ گئی  <e>
<s> کاٹ ہے الفاظ کی کتنی شدید  <m> گفتگو شمشیر ہو کر رہ گئی  <e>
<s> آہ یہ دن رین کی بے چین سوچ  <m> جو مری تقدیر ہو کر رہ گئی  <e>
<s> صید تخریب خرد ہے زندگی  <m> حسرت تعمیر ہو کر رہ گئی  <e>
<s> حرف سنجیدہ تھی روداد خرد  <m> کتنی بے تاثیر ہو کر رہ گئی  <e>
<s> عہد حاضر کی کتابی شاعری  <m> فکر کی جاگیر ہو کر رہ گئی  <e>
<s> میرے فکر و فن کی عظمت آخرش  <m> شوخی تحریر ہو کر رہ گئی  <e>
<s> بھید دنیا کے کھولتا ہوں میں  <m> سب سنیں اب کہ بولتا ہوں میں  <e>
<s> آسماں ایک جست تازہ دمی  <m> دھوپ بھر پر ٹٹولتا ہوں میں  <e>
<s> حرف مصرف ہے لمحۂ گزراں  <m> شعلۂ کن ٹٹولتا ہوں میں  <e>
<s> وسعت وجد ہے مری پہچان  <m> رنگ ہر شے میں گھولتا ہوں میں  <e>
<s> صد شفق سمت لمحۂ سیال  <m> بیچ میں خود کو تولتا ہوں میں  <e>
<s> زندگانی کو فن کے نام کیا  <m> کام کرنا تھا میں نے کام کیا  <e>
<s> علم ہی کی شراب پی جھک کر  <m> خود کو ہرگز نہ وقف جام کیا  <e>
<s> غم ہوا میری زندگی کا مدار  <m> اس قدر غم کا احترام کیا  <e>
<s> جیسے معشوق سے ہو روئے سخن  <m> زندگی تجھ سے یوں کلام کیا  <e>
<s> خاک چھانی جو فن کے صحرا کی  <m> ہم نے ذوق جنوں کو عام کیا  <e>
<s> کاملان سخن کو پڑھ پڑھ کر  <m> شعر گوئی میں کچھ تو نام کیا  <e>
<s> اپنے فن پر نہ آنچ آنے دی  <m> عمر بھر فن کا احترام کیا  <e>
<s> کوئی منزل نہ تھی جو سر نہ ہوئی  <m> جب بھی ہمت کو تیز گام کیا  <e>
<s> حسن کو میں نے ٹوٹ کر چاہا  <m> حسن کے دل میں بھی قیام کیا  <e>
<s> فن میں مجھ جیسی جس نے کاوش کی  <m> میں نے دل سے اسے سلام کیا  <e>
<s> عمر بھر شاعری جو کی مغموم  <m> میں نے گمنامیوں میں نام کیا  <e>
<s> حسن صورت میں گرچہ بود نہیں  <m> پر کہاں عشق کی نمود نہیں  <e>
<s> نیستی جلوہ گر ہے ہستی میں  <m> کچھ عدم کا مرے وجود نہیں  <e>
<s> ہم نے اول سے دیکھا آخر تک  <m> ذات حق کی نبود و بود نہیں  <e>
<s> تیرے حسن ملیح کے قربان  <m> کس کے ورد زباں درود نہیں  <e>
<s> میرے ساقی کے پیش ساغر چشم  <m> شیشہ کو کب سر سجود نہیں  <e>
<s> داغ سوزاں ہے جسم میں وہ عضو  <m> سنگ آفت سے جو کبود نہیں  <e>
<s> باغ ہے داغ گر نہ ہو لالہ  <m> بزم وہ کیا ہے جس میں عود نہیں  <e>
<s> بسکہ ہے کند ناخن مژگاں  <m> عقدۂ اشک کی کشود نہیں  <e>
<s> اس کی دیوار کا جو روزن ہے  <m> خور کا چشم و چراغ روشن ہے  <e>
<s> لطف مفرط سے دوست دشمن ہے  <m> بارش بیش برق خرمن ہے  <e>
<s> گوشہ گیری میں حرص افزوں ہو  <m> صبح شبنم کو فکر رفتن ہے  <e>
<s> عشق میں تیرے تار تار اے شوخ  <m> جیب غنچہ کی گل کا دامن ہے  <e>
<s> شوق میں تیری تیغ کا یکسر  <m> شمع ساں تن تمام گردن ہے  <e>
<s> بحث کرتا ہے شیخ کعبہ سے  <m> جو ترے دیر کا برہمن ہے  <e>
<s> سرخ مہندی ہوئی ہے اس کی سیاہ  <m> رنگ شادی میں رنگ شیون ہے  <e>
<s> تم نے کھولے چمن میں بند قبا  <m> بال پرواز رنگ گلشن ہے  <e>
<s> خط کی رخسار پر سیاہی ہے  <m> چشم خوابیدہ خوش نگاہی ہے  <e>
<s> عشق کا ہے غبار نالہ عروج  <m> آسماں اوج تخت شاہی ہے  <e>
<s> کیوں نہ ہو عندلیب گرم فغاں  <m> بوئے گل ہر طرف کو راہی ہے  <e>
<s> اشک حسرت ہے آج طوفاں خیز  <m> کشتیٔ چشم کی تباہی ہے  <e>
<s> ہوں گرفتار آپ اپنا میں  <m> حلقۂ فلس دام ماہی ہے  <e>
<s> چشم جاناں کا رعب ابرو ہے  <m> تیغ سے صولت سپاہی ہے  <e>
<s> وہ مژہ مارتی کٹاری ہے  <m> چشم بددور زخم کاری ہے  <e>
<s> آنکھیں چمکا گیا وہ برق آسا  <m> دل مرا وقف بے قراری ہے  <e>
<s> قیس باد صبا ہے بو لیلیٰ  <m> شاخ گل نافہ کی سواری ہے  <e>
<s> زلف تک گو نہ پہونچا شانہ وار  <m> ہاتھ کو پر امیدواری ہے  <e>
<s> دل پہ چڑھتی نہیں کوئی تدبیر  <m> میری تقدیر وہ اتاری ہے  <e>
<s> دوستوں سے ہے ان کی عیاری  <m> اور اعدا سے دوست داری ہے  <e>
<s> عاشقی میں ہے جان کا کھٹکا  <m> اور بھی کچھ برا بھلا کھٹکا  <e>
<s> یار صیاد باغباں کا ہوا  <m> یہ نیا اور اک بندھا کھٹکا  <e>
<s> کان آہٹ کی راہ سے نہ ہٹے  <m> دل میں تھا کس کے آنے کا کھٹکا  <e>
<s> وہی کاوش مژہ نے کی آخر  <m> جس کا اول سے دل میں تھا کھٹکا  <e>
<s> بلبل پاک بیں ہے عاشق گل  <m> باغباں تو نہ کھٹکھٹا کھٹکا  <e>
<s> بے ترے یار سیر گلشن میں  <m> پھول آنکھوں میں خار سا کھٹکا  <e>
<s> تجھ کو دیکھا اٹھا اٹھا کر سر  <m> سانس کا بھی اگر ہوا کھٹکا  <e>
<s> مبتلا ایک بت کا ہوتا ہوں  <m> آج ایمان اپنا کھوتا ہوں  <e>
<s> تیغ ابرو کے تیر عشق میں یار  <m> جان سے اپنی ہاتھ دھوتا ہوں  <e>
<s> جان لے گی یہ مفت کی بیگار  <m> بار رنج فراق ڈھوتا ہوں  <e>
<s> غوطے کھاتا ہوں بحر الفت میں  <m> حال پر اپنے آپ روتا ہوں  <e>
<s> ایک جھوٹے کے وصف دنداں میں  <m> سچے موتی سدا پروتا ہوں  <e>
<s> دل لگاتا ہوں ان کی مژگاں سے  <m> اپنے حق میں یہ کانٹے بوتا ہوں  <e>
<s> غم میں اک ماہ وش کے اشکوں سے  <m> دامن آسماں بھگوتا ہوں  <e>
<s> باغ الفت میں گل جو خود رو ہے  <m> خون بلبل کا رنگ ہے بو ہے  <e>
<s> عاشق جاں فدائے ابرو ہے  <m> جو مہ عید سر بہ زانو ہے  <e>
<s> فتنۂ حشر زلف عمر دراز  <m> پر بلائے سیاہ گیسو ہے  <e>
<s> تیری ابرو ہے تیغ اے سفاک  <m> جوہر تیغ چین ابرو ہے  <e>
<s> حسن ان کا اگر ہے سنگیں دل  <m> عشق اپنا بھی سخت بازو ہے  <e>
<s> لیں نہ شور نشور سے کروٹ  <m> وہ یہاں خواب چار پہلو ہے  <e>
<s> تول لے شعر کو مرے حاسد  <m> پاس اگر نظم کی ترازو ہے  <e>
<s> کیوں نہ وہ چشم شوق میں کھٹکے  <m> اے پری رو کمر تری مو ہے  <e>
<s> تجھ سے وعدہ عزیز تر رکھا  <m> وحشتوں کو بھی اپنے گھر رکھا  <e>
<s> اپنی بے چہرگی چھپانے کو  <m> آئینے کو ادھر ادھر رکھا  <e>
<s> اک ترا غم ہی اپنی دولت تھی  <m> دل میں پوشیدہ بے خطر رکھا  <e>
<s> آرزو نے کمال پہچانا  <m> اور تعلق کو طاق پر رکھا  <e>
<s> اس قدر تھا اداس موسم گل  <m> ہم نے آب رواں پہ سر رکھا  <e>
<s> اپنی وارفتگی چھپانے کو  <m> شوق نے ہم کو در بہ در رکھا  <e>
<s> کلمۂ شکر کہ محبت نے  <m> ہم کو تمہید خواب پر رکھا  <e>
<s> ان کو سمجھانے اپنا حرف سخن  <m> آنسوؤں کو پیام پر رکھا  <e>
<s> تشنگی اچھی نہیں رکھنا بہت  <m> روزن گل سے اسے تکنا بہت  <e>
<s> دیکھ کر جس شخص کو ہنسنا بہت  <m> سر کو اس کے سامنے ڈھکنا بہت  <e>
<s> جس کی آنکھوں میں نہ جھانکا جائے گا  <m> اس کی ہی تحریر کو پڑھنا بہت  <e>
<s> موجۂ ریگ رواں ہے زیر آب  <m> اپنی ہستی دیکھ کر بڑھنا بہت  <e>
<s> برف کی مانند جینا عمر بھر  <m> ریت کی صورت مگر تپنا بہت  <e>
<s> عمر بھر کی بندشیں خواب و خیال  <m> دو قدم بھی ساتھ ہے چلنا بہت  <e>
<s> دل مجھے کفر آشنا نہ کرے  <m> بندہ بت کا ہوں میں خدا نہ کرے  <e>
<s> کاٹتی ہے پتنگ غیروں کی  <m> ہم سے تکل ترے اڑا نہ کرے  <e>
<s> صلح منظور ہے اگر تم کو  <m> آنکھ اغیار سے لڑا نہ کرے  <e>
<s> کیوں نہ آنچل دوپٹے کا لٹکے  <m> ہو پری زاد پر لگا نہ کرے  <e>
<s> ہے وہ بت اب تو محو یکتائی  <m> ڈر خدا کا نہ ہو تو کیا نہ کرے  <e>
<s> اپنے ہم رنگ چاہتے تھے ہم  <m> ایک دل تنگ چاہتے تھے ہم  <e>
<s> نیند بے خواب چاہتے تھے ہم  <m> رات بے رنگ چاہتے تھے ہم  <e>
<s> جیتنے ہارنے کی بات نہ تھی  <m> اس سے بس جنگ چاہتے تھے ہم  <e>
<s> شب تھی تنہائی تھی اداسی تھی  <m> اب تو آہنگ چاہتے تھے ہم  <e>
<s> خود کو ہی تنگ آ گئے تھے ہم  <m> اس کو اس ڈھنگ چاہتے تھے ہم  <e>
<s> یہ سر عشق ہو گئی ورنہ  <m> کیا کوئی جنگ چاہتے تھے ہم  <e>
<s> اس طرح سے نہ رولیے آنسو  <m> قہقہوں میں بھی گھولیے آنسو  <e>
<s> ہم نے دل کی زمیں کے بدلے میں  <m> اپنی آنکھوں میں بو لئے آنسو  <e>
<s> دے کے پھر کوئی غم جگا دیجے  <m> سو لئے خوب سو لئے آنسو  <e>
<s> میری آنکھوں میں ڈھونڈیئے نہ انہیں  <m> اپنے دل میں ٹٹولئے آنسو  <e>
<s> جب خیال آیا کوئی دیکھ نہ لے  <m> آستیں میں سمو لئے آنسو  <e>
<s> تنہا دیکھا جو راہ الفت میں  <m> میرے ہم راہ ہو لئے آنسو  <e>
<s> غم کا جزدان ہو گیا ہوں میں  <m> اپنی پہچان ہو گیا ہوں میں  <e>
<s> خوشبوئیں بس گئیں ہیں رگ رگ میں  <m> جیسے گلدان ہو گیا ہوں میں  <e>
<s> روز مجھ میں چتائیں جلتی ہیں  <m> ایک شمشان ہو گیا ہوں میں  <e>
<s> کوئی مجھ کو سمجھ نہیں پاتا  <m> اتنا آسان ہو گیا ہوں میں  <e>
<s> ٹھہرتی ہی نہیں کوئی خواہش  <m> قصر ویران ہو گیا ہوں میں  <e>
<s> میری چھوٹی سی اک حکومت ہے  <m> جس کا سلطان ہو گیا ہوں میں  <e>
<s> ڈھو رہا ہوں میں خود کو کاندھوں پر  <m> ایک شمشان ہو گیا ہوں میں  <e>
<s> مجھ کا پتھر سمجھ کے مت توڑو  <m> اب تو انسان ہو گیا ہوں میں  <e>
<s> خوشبوؤں میں اتر رہے ہیں ہم  <m> تم کو محسوس کر رہے ہیں ہم  <e>
<s> ہم سے لفظوں نے زندگی پائی  <m> اور قسطوں میں مر رہے ہیں ہم  <e>
<s> کھو نہ جائے کہیں وجود اپنا  <m> ریزہ ریزہ بکھر رہے ہیں ہم  <e>
<s> تم کو آباد دیکھنے کے لئے  <m> خود کو برباد کر رہے ہیں ہم  <e>
<s> تیری نظروں سے گر کے ایسا لگا  <m> آسماں سے اتر رہے ہیں ہم  <e>
<s> دید ان کی نصیب ہو جائے  <m> رب سے فریاد کر رہے ہیں  <e>
<s> پھر مری یاد آ رہی ہوگی  <m> پھر وہ دیپک بجھا رہی ہوگی  <e>
<s> پھر مرے فیس بک پے آ کر وہ  <m> خود کو بینر بنا رہی ہوگی  <e>
<s> اپنے بیٹے کا چوم کر ماتھا  <m> مجھ کو ٹیکہ لگا رہی ہوگی  <e>
<s> پھر اسی نے اسے چھوا ہوگا  <m> پھر اسی سے نبھا رہی ہوگی  <e>
<s> جسم چادر سا بچھ گیا ہوگا  <m> روح سلوٹ ہٹا رہی ہوگی  <e>
<s> پھر سے اک رات کٹ گئی ہوگی  <m> پھر سے اک رات آ رہی ہوگی  <e>
<s> خود کو آسان کر رہی ہو نا  <m> ہم پہ احسان کر رہی ہو نا  <e>
<s> زندگی حسرتوں کی میت ہے  <m> پھر بھی ارمان کر رہی ہو نا  <e>
<s> نیند سپنے سکون امیدیں  <m> کتنا نقصان کر رہی ہو نا  <e>
<s> ہم نے سمجھا ہے پیار پر تم تو  <m> جان پہچان کر رہی ہو نا  <e>
<s> دل تو کرتا ہے خیر کرتا ہے  <m> آپ کا ذکر غیر کرتا ہے  <e>
<s> کیوں نہ میں دل سے دوں دعا اس کو  <m> جبکہ وہ مجھ سے بیر کرتا ہے  <e>
<s> آپ تو ہو بہ ہو وہی ہیں جو  <m> میرے سپنوں میں سیر کرتا ہے  <e>
<s> عشق کیوں آپ سے یہ دل میرا  <m> مجھ سے پوچھے بغیر کرتا ہے  <e>
<s> ایک ذرہ دعائیں ماں کی لے  <m> آسمانوں کی سیر کرتا ہے  <e>
<s> بات کرنی ہے بات کون کرے  <m> درد سے دو دو ہاتھ کون کرے  <e>
<s> ہم ستارے تمہیں بلاتے ہیں  <m> چاند نہ ہو تو رات کون کرے  <e>
<s> اب تجھے رب کہیں یا بت سمجھیں  <m> عشق میں ذات پات کون کرے  <e>
<s> زندگی بھر کی تھے کمائی تم  <m> اس سے زیادہ ذکات کون کرے  <e>
<s> آبشاروں کی یاد آتی ہے  <m> پھر کناروں کی یاد آتی ہے  <e>
<s> جو نہیں ہیں مگر انہیں سے ہوں  <m> ان نظاروں کی یاد آتی ہے  <e>
<s> زخم پہلے ابھر کے آتے ہیں  <m> پھر ہزاروں کی یاد آتی ہے  <e>
<s> آئنے میں نہار کر خود کو  <m> کچھ اشاروں کی یاد آتی ہے  <e>
<s> اور تو مجھ کو یاد کیا آتا  <m> ان پکاروں کی یاد آتی ہے  <e>
<s> آسماں کی سیاہ راتوں کو  <m> اب ستاروں کی یاد آتی ہے  <e>
<s> ان کی خیر و خبر نہیں ملتی  <m> ہم کو ہی خاص کر نہیں ملتی  <e>
<s> شاعری کو نظر نہیں ملتی  <m> مجھ کو تو ہی اگر نہیں ملتی  <e>
<s> روح میں دل میں جسم میں دنیا  <m> ڈھونڈھتا ہوں مگر نہیں ملتی  <e>
<s> لوگ کہتے ہیں روح بکتی ہے  <m> میں جدھر ہوں ادھر نہیں ملتی  <e>
<s> یہ خیالوں کی بد حواسی ہے  <m> یا ترے نام کی اداسی ہے  <e>
<s> آئنے کے لیے تو پتلی ہیں  <m> ایک کعبہ ہے ایک کاشی ہے  <e>
<s> تم نے ہم کو تباہ کر ڈالا  <m> بات ہونے کو یہ ذرا سی ہے  <e>
<s> دشت غم سے گزر رہا ہوں میں  <m> تیرگی میں نکھر رہا ہوں میں  <e>
<s> وقت نے قدر کی نہیں ورنہ  <m> وقت کا ہم سفر رہا ہوں میں  <e>
<s> بکھرا بکھرا ہوں ایک مدت سے  <m> رفتہ رفتہ سنور رہا ہوں میں  <e>
<s> خود نمائی کی ہر بلندی سے  <m> زینہ زینہ اتر رہا ہوں میں  <e>
<s> شکر تیرا کہ اے جنون سفر  <m> خود سے بھی بے خبر رہا ہوں میں  <e>
<s> تم ہمارے نہیں تو کیا غم ہے  <m> ہم تمہارے تو ہیں یہ کیا کم ہے  <e>
<s> بال بکھرے ہیں آنکھ پر نم ہے  <m> مر گیا کون کس کا ماتم ہے  <e>
<s> حسن کی شوخیاں ذرا دیکھو  <m> گاہ شعلہ ہے گاہ شبنم ہے  <e>
<s> مسکرا دو ذرا خدا کے لئے  <m> شمع محفل میں روشنی کم ہے  <e>
<s> چھا رہی ہیں گھٹائیں ساون کی  <m> زلف گردوں بھی آج برہم ہے  <e>
<s> بن گیا ہے یہ زندگی اب تو  <m> تجھ سے بڑھ کر ہمیں ترا غم ہے  <e>
<s> چاک دامن ہے کس لیے گل کا  <m> کس لئے اشک ریز شبنم ہے  <e>
<s> محفل رقص ہو کہ شعر و شراب  <m> تم نہیں ہو تو بزم ماتم ہے  <e>
<s> ہر مسرت الم کا ہے پرتو  <m> جو خوشی ہے امانت غم ہے  <e>
<s> اس میں آنسو بھی ہیں تبسم بھی  <m> زندگی اک تضاد پیہم ہے  <e>
<s> شیخ صاحب جراحت دل کا  <m> آپ کے پاس کوئی مرہم ہے  <e>
<s> اس کو سجدے کئے فرشتوں نے  <m> آدمی ہے یہ ابن آدم ہے  <e>
<s> دل لیا ہے تو بے وفا نہ بنو  <m> درد مت دو اگر دوا نہ بنو  <e>
<s> یا نوازو تو لطف پیہم سے  <m> یا کسی کا تم آسرا نہ بنو  <e>
<s> دل میں حور و قصور ہیں ہر آن  <m> شیخ اوپر سے پارسا نہ بنو  <e>
<s> اشرف الخلق ہے لقب اس کا  <m> پہلے انساں بنو خدا نہ بنو  <e>
<s> مدعی کا نہ ہو جو پاس تمہیں  <m> پھر کسی دل کا مدعا نہ بنو  <e>
<s> ہم وفادار ہیں رہیں گے بھی  <m> نہ بنو آپ با وفا نہ بنو  <e>
<s> کچھ مداوا نہ کوئی چارا ہے  <m> عشق نے ہر کسی کو مارا ہے  <e>
<s> غم سلامت رہے خداوندا  <m> زندگی کا یہی سہارا ہے  <e>
<s> موت آ جائے تو ملول نہ ہو  <m> بحر غم کا یہی کنارا ہے  <e>
<s> بارہا آپ کے تصور میں  <m> وقت گزرا ہوا گزارا ہے  <e>
<s> دل دیا ہم نے گو قصور اس میں  <m> کچھ ہمارا ہے کچھ تمہارا ہے  <e>
<s> اس اچٹتی نگاہ کے قرباں  <m> ڈوبنے کو مجھے ابھارا ہے  <e>
<s> قہر جب تک ترا قبول نہ ہو  <m> لطف بھی تیرا ناگوارا ہے  <e>
<s> حسن والو خطا معاف مگر  <m> عشق جیتا ہے حسن ہارا ہے  <e>
<s> اے اجل صرف لمحہ بھر رک جا  <m> پھر غم ہجر نے پکارا  <e>
<s> یہ گھٹا یہ ہوا یہ ابر سحر  <m> کوئی سمجھے تو اک اشارا ہے  <e>
<s> راز الفت عیاں نہ ہو جائے  <m> سعئ غم رائیگاں نہ ہو جائے  <e>
<s> ناامیدی ہے اب تو وجہ سکوں  <m> پھر کوئی مہرباں نہ ہو جائے  <e>
<s> نگہ لطف سے نہ دیکھ ہمیں  <m> پھر تمنا جواں نہ ہو جائے  <e>
<s> ہم ہیں نازاں وفا پہ وہ شاکی  <m> یوں کوئی بد گماں نہ ہو جائے  <e>
<s> ہم تو مرتے ہیں اے وفا والو  <m> ختم یہ داستاں نہ ہو جائے  <e>
<s> خاکساروں کو تو حقیر نہ جان  <m> یہ زمیں آسماں نہ ہو جائے  <e>
<s> اے نشیمن کو کوسنے والو  <m> برق خود آشیاں نہ ہو جائے  <e>
<s> مستقل اضطراب ہونا تھا  <m> دل کو خانہ خراب ہونا تھا  <e>
<s> غم کونین کا مگر یا رب  <m> کیا مجھی کو جواب ہونا تھا  <e>
<s> حسن فانی ہے مصلحت آمیز  <m> عشق کو کامیاب ہونا تھا  <e>
<s> گلستاں ہے نہ آشیاں اپنا  <m> کر چکی کام اب خزاں اپنا  <e>
<s> دل کہاں ہے جگر کہاں اپنا  <m> اب نہیں کوئی راز داں اپنا  <e>
<s> چشم تر ہونٹ خشک چہرہ زرد  <m> کہہ چکا حال بے زباں اپنا  <e>
<s> گوشۂ قبر ہے نہ قصر بلند  <m> نہ زمیں ہے نہ آسماں اپنا  <e>
<s> آنکھ مائل ہے اشک ریزی پر  <m> چل پڑا دل سے کارواں اپنا  <e>
<s> مست جوش شباب ہیں ہم لوگ  <m> آپ اپنا عتاب ہیں ہم لوگ  <e>
<s> محفل ناز ہو کہ دار و رسن  <m> ہر طرف کامیاب ہیں ہم لوگ  <e>
<s> اک سراپا سوال ہے دنیا  <m> اک مکمل جواب ہیں ہم لوگ  <e>
<s> ہیں جہاں میں کہیں وفا والے  <m> جی ہاں عالی جناب ہیں ہم لوگ  <e>
<s> خلوت خاص ہو کہ جلوت عام  <m> ہر جگہ باریاب ہیں ہم لوگ  <e>
<s> ہم سے ہے رونق زمین و زماں  <m> ویسے خانہ خراب ہیں ہم لوگ  <e>
<s> ہم فنا ہوں تو اوج پر آ کر  <m> یعنی مثل حباب ہیں ہم لوگ  <e>
<s> ستم بے پناہ ہے دنیا  <m> کرم بے حساب ہیں ہم لوگ  <e>
<s> شکوۂ دور جام ہے ساقی  <m> زندگی تشنہ کام ہے ساقی  <e>
<s> روک دے گردش زمانہ کو  <m> تیرے ہاتھوں میں جام ہے ساقی  <e>
<s> فرصت بر و اجر کس کو ہو  <m> زندگی تیز گام ہے ساقی  <e>
<s> مے کا پینا حرام ہو کہ نہ ہو  <m> نہ پلانا حرام ہے ساقی  <e>
<s> در حقیقت حیات و موت ابھی  <m> قصۂ ناتمام ہے ساقی  <e>
<s> طالب انتقام کیوں کر ہوں  <m> عمر خود انتقام ہے ساقی  <e>
<s> آنکھ ملتے ہی کر دیا مدہوش  <m> یہ تمہارا ہی کام ہے ساقی  <e>
<s> تیری راہوں میں ڈال کر ڈیرے  <m> تیرے رستے میں بیٹھنا ہے مجھے  <e>
<s> تیری راہوں کی خاک چھاننی ہے  <m> خود کو مٹی میں روندنا ہے مجھے  <e>
<s> وصل کی اب نہیں کوئی صورت  <m> دور سے روز دیکھنا ہے مجھے  <e>
<s> تجھ کو چھونے کی بھی نہیں خواہش  <m> تجھ کو آنکھوں سے چومنا ہے مجھے  <e>
<s> تجھ کو صحن حرم میں مانگا تھا  <m> تجھ کو ریکھا میں ڈھونڈھنا ہے مجھے  <e>
<s> یاد آتی نہیں تمہیں میری  <m> تجھ سے اک بار پوچھنا ہے مجھے  <e>
<s> تجھ کو فرصت نہیں ہے سننے کی  <m> اپنی غزلوں میں بولنا ہے مجھے  <e>
<s> تیرے خوابوں میں مست رہتی ہیں  <m> اپنی آنکھوں کو نوچنا ہے مجھے  <e>
<s> تیرے بارے میں سوچ ہاری ہوں  <m> اپنے بارے بھی سوچنا ہے مجھے  <e>
<s> یہ سفر کس قدر کٹھن ہے ناں  <m> دائروں میں ہی گھومنا ہے مجھے  <e>
<s> آپ آتے تو بات بنتی بھی  <m> آپ رکتے تو حال کہتے ناں  <e>
<s> آپ ملتے تھے جی رہے تھے ہم  <m> ملتے رہتے تو زندہ رہتے ناں  <e>
<s> آپ کا ہجر سہہ لیا ہم نے  <m> یہ قیامت جو آپ سہتے ناں  <e>
<s> آپ کی گود میں جو سر ہوتا  <m> پھر مرے اشک بھی تو بہتے ناں  <e>
<s> میرے پہلو میں چین ملتا تھا  <m> میرے پہلو میں آپ رہتے ناں  <e>
<s> آپ کہتے کہ لوٹ آؤں گا  <m> آپ اک بار تو یہ کہتے ناں  <e>
<s> علم ہوتا کہ آپ گزریں گے  <m> ہم تو رستے میں بیٹھے رہتے ناں  <e>
<s> ماہ و انجم کی روشنی گم ہے  <m> کیا ہر اک بزم سے خوشی گم ہے  <e>
<s> چاند دھندلا ہے چاندنی گم ہے  <m> حسن والوں میں دل کشی گم ہے  <e>
<s> زندگی گم نہ دوستی گم ہے  <m> یہ حقیقت ہے آدمی گم ہے  <e>
<s> اس ترقی کو اور کیا کہیے  <m> شہر سے صدق کی گلی گم ہے  <e>
<s> پھول لاکھوں ہیں صحن گلشن میں  <m> ان کی ہونٹوں کی گو ہنسی گم ہے  <e>
<s> محنت باغباں کا ذکر نہیں  <m> غل ہے پھولوں سے دل کشی گم ہے  <e>
<s> ہے ترقی نئے ادب کی یہ  <m> شعر سے حسن شاعری گم ہے  <e>
<s> کوچۂ یار میں گدائی کی  <m> اک یہی کام کی کمائی کی  <e>
<s> ہائے وہ انتظار کے لمحے  <m> آہ یہ ساعتیں جدائی کی  <e>
<s> ہم نے حسن ادا کہا اس کو  <m> جب کبھی تو نے کج ادائی کی  <e>
<s> دوستو دیکھ بھال کر چلنا  <m> سخت منزل ہے آشنائی کی  <e>
<s> شیخ صاحب خدا ہی بن بیٹھے  <m> ہے بری چاٹ پارسائی کی  <e>
<s> بے سبب آج آنکھ پر نم ہے  <m> جانے کس بات کا مجھے غم ہے  <e>
<s> پھر کوئی اہتمام ماتم ہے  <m> میرے سینے میں درد کم کم ہے  <e>
<s> یہ تعلق ہی مجھ کو کیا کم ہے  <m> آپ کے آستاں پہ سر خم ہے  <e>
<s> تم مرے گھر جو شب بسر کرتے  <m> رات بھر جشن بام و در کرتے  <e>
<s> تم جو آتے مرے تصور میں  <m> میرے شعروں کو معتبر کرتے  <e>
<s> چھا گئے ہوتے ساری دنیا پر  <m> نیک اعمال تم اگر کرتے  <e>
<s> جان لیتے تم اس کی فطرت کو  <m> ساتھ اس کے کبھی سفر کرتے  <e>
<s> تجھ کو منزل کا گر پتا ہوتا  <m> ہم تجھے اپنا راہبر کرتے  <e>
<s> ملتفت کیوں ہوئے ہو غیروں پر  <m> تم مرے حال پر نظر کرتے  <e>
<s> زخم دل پر لگا نہیں ہوتا  <m> حال ایسا ہوا نہیں ہوتا  <e>
<s> ذکر جاناں ہوا نہیں ہوتا  <m> زخم دل پھر ہرا نہیں ہوتا  <e>
<s> چین سے زندگی بسر ہوتی  <m> روگ دل کا لگا نہیں ہوتا  <e>
<s> کچھ نہ کچھ بات ہو گئی ورنہ  <m> دل ربا بے وفا نہیں ہوتا  <e>
<s> انس اخلاص اور وفاداری  <m> دل میں شاعر کے کیا نہیں ہوتا  <e>
<s> دشت و صحرا میں گر نہیں پھرتے  <m> پاؤں میں آبلہ نہیں ہوتا  <e>
<s> تم سے شکوہ ہے بے وفائی کا  <m> سب سے تو یہ گلہ نہیں ہوتا  <e>
<s> ظلم بڑھتا ہے روز ظالم کا  <m> ختم یہ سلسلہ نہیں ہوتا  <e>
<s> چار آنکھیں نہیں ہوئی ہوتیں  <m> پیار کا حادثہ نہیں ہوتا  <e>
<s> یاد آتی نہ ہم کو جاناں کی  <m> جام غم کا بھرا نہیں ہوتا  <e>
<s> عدل کے بیچ کوئی حائل ہے  <m> کیوں کوئی فیصلہ نہیں ہوتا  <e>
<s> کہکشاں چاند تتلیاں جگنو  <m> ذکر جاناں میں کیا نہیں ہوتا  <e>
<s> رب کو بے شک پکارتے ہیں ہم  <m> جب کوئی آسرا نہیں ہوتا  <e>
<s> اپنے جلووں کو یوں نہ عام کرو  <m> کچھ تو پردے کا اہتمام کرو  <e>
<s> ظلمتوں کی بساط ہی کیا ہے  <m> تم چراغوں کا انتظام کرو  <e>
<s> خوش دلی سے ملا کرو سب سے  <m> خندہ پیشانی اپنی عام کرو  <e>
<s> یہ نہ بھولو کہ تم محافظ ہو  <m> یوں نہ انساں کا قتل عام کرو  <e>
<s> اپنے اجداد ہوں نہ شرمندہ  <m> ایسا ویسا نہ کوئی کام کرو  <e>
<s> اس سے دل کا سکون ملتا ہے  <m> ذکر اللہ کا مدام کرو  <e>
<s> مفلسوں کو نہ دیکھو نفرت سے  <m> تم غریبوں کا احترام کرو  <e>
<s> یوں نمائش کرو نہ دولت کی  <m> اس برائی کا اختتام کرو  <e>
<s> چاہتے ہو کہ برگزیدہ ہوں  <m> تم حقائق کو اپنے نام کرو  <e>
<s> مجھ کو تم سے بڑی محبت ہے  <m> میرے جذبہ کا احترام کرو  <e>
<s> اگلی نسلوں کو جس سے فیض ملے  <m> ایسا دنیا میں کوئی کام کرو  <e>
<s> یہ نئے عہد کا تقاضہ ہے  <m> قاتلوں کا بھی احترام کرو  <e>
<s> روز افزوں ہے آب و تاب سخن  <m> تا قیامت کھلا ہے باب سخن  <e>
<s> مجھ کو سیری نہ ہو سکی اب تک  <m> گو کہ پیتا رہا ہوں آب سخن  <e>
<s> اس کا چسکا عجیب چسکا ہے  <m> چھوٹتی ہی نہیں شراب سخن  <e>
<s> درد دل سے کبھی جدا نہ ہوا  <m> کوئی ہمدرد آپ سا نہ ہوا  <e>
<s> ان کے ہم راہ تھا تمام سفر  <m> طے مگر پھر بھی راستہ نہ ہوا  <e>
<s> ہم بھنور میں تھے ڈوبتے ہی گئے  <m> ناخدا تو کبھی خدا نہ ہوا  <e>
<s> آپ کا غم ہے آپ سے بہتر  <m> وہ کبھی ہم سے بے وفا نہ ہوا  <e>
<s> ہیں سبھی لوگ شہر کے اچھے  <m> ہم سے بڑھ کر کوئی برا نہ ہوا  <e>
<s> روز مرغا بنا کرے کوئی  <m> کب تک آخر پٹا کرے کوئی  <e>
<s> جب کہیں نوکری نہیں ملتی  <m> ڈگریاں لے کے کیا کرے کوئی  <e>
<s> مجھ کو ریڈنگ سے سخت نفرت ہے  <m> میں سنوں اور پڑھا کرے کوئی  <e>
<s> جس میں آتی ہو بو تعصب کی  <m> ایسی تاریخ کیا کرے کوئی  <e>
<s> جن میں جنگ و جدل کے قصے ہوں  <m> وہ کتب کیوں پڑھا کرے کوئی  <e>
<s> غیر ملکی زبان انگلش کو  <m> خوا مخواہ کیوں رٹا کرے کوئی  <e>
<s> نہیں امید کامیابی جب  <m> امتحاں دے کے کیا کرے کوئی  <e>
<s> خوب انصاف ہے کہ درجے میں  <m> میں پٹوں اور خطا کرے کوئی  <e>
<s> کب تک آخر بغیر سمجھے ہوئے  <m> فارمولے رٹا کرے کوئی  <e>
<s> سرد جذبے بجھے بجھے چہرے  <m> جسم زندہ ہیں مر گئے چہرے  <e>
<s> آج کے دور کی علامت ہیں  <m> فلسفی ذہن سوچتے چہرے  <e>
<s> سیل غم سے بھی صاف ہو نہ سکے  <m> گرد آلود ملگجے چہرے  <e>
<s> یخ زدہ سوچ کے دریچوں میں  <m> کس نے دیکھے ہیں کانپتے چہرے  <e>
<s> اک برس بھی ابھی نہیں گزرا  <m> کتنی جلدی بدل گئے چہرے  <e>
<s> میں نے اکثر خود اپنے چہرے پر  <m> دوسروں کے سجا لئے چہرے  <e>
<s> آج پھر شاخ سے گرے پتے  <m> اور مٹی میں مل گئے پتے  <e>
<s> جانے کس دشت کی تلاش میں ہیں  <m> ریگزاروں میں چیختے پتے  <e>
<s> کل جنہیں آسماں پہ دیکھا تھا  <m> آج پاتال میں ملے پتے  <e>
<s> اپنی آواز ہی سے خوف زدہ  <m> شاخ در شاخ کانپتے پتے  <e>
<s> مجھ کو اک برگ خشک بھی نہ ملا  <m> اب کہاں باغ میں ہرے پتے  <e>
<s> سارے گلشن کو دے گئے سونا  <m> اور خود خاک بن گئے پتے  <e>
<s> عیش و غم زندگی کے پھیرے ہیں  <m> شب کی آغوش میں سویرے ہیں  <e>
<s> میکدے سے وفا کی منزل تک  <m> ہم فقیروں کے ہیرے پھیرے ہیں  <e>
<s> مجھ کو مت دیکھ یوں حقارت سے  <m> میں نے رخ زندگی کے پھیرے ہیں  <e>
<s> ان کی زلفوں کی نرم چھاؤں میں  <m> زندگی کے حسیں سویرے ہیں  <e>
<s> اہل دل جو بھی بات کہتے ہیں  <m> کوئی راز حیات کہتے ہیں  <e>
<s> ان کے غم سے ہے جاوداں ورنہ  <m> زیست کو بے ثبات کہتے ہیں  <e>
<s> ہائے وہ دور عشق جب آنسو  <m> داستان حیات کہتے ہیں  <e>
<s> خواب غفلت میں جو گزرتا ہے  <m> ہم تو اس دن کو رات کہتے ہیں  <e>
<s> عشق کی اصطلاح میں غم کو  <m> انقلاب حیات کہتے ہیں  <e>
<s> جو بھی ہیں واقف حقیقت دل  <m> دل کو ہی کائنات کہتے ہیں  <e>
<s> لفظ و معنی میں آ نہیں سکتی  <m> وہ نظر سے جو بات کہتے ہیں  <e>
<s> مرد حق میں تو ماسوا کو بھی  <m> پرتو حسن ذات کہتے ہیں  <e>
<s> مدتوں غور کرنا پڑتا ہے  <m> ان سے جب دل کی بات کہتے ہیں  <e>
<s> ہاتھ آ کر لگا گیا کوئی  <m> میرا چھپر اٹھا گیا کوئی  <e>
<s> لگ گیا اک مشین میں میں بھی  <m> شہر میں لے کے آ گیا کوئی  <e>
<s> میں کھڑا تھا کہ پیٹھ پر میری  <m> اشتہار اک لگا گیا کوئی  <e>
<s> یہ صدی دھوپ کو ترستی ہے  <m> جیسے سورج کو کھا گیا کوئی  <e>
<s> ایسی مہنگائی ہے کہ چہرہ بھی  <m> بیچ کے اپنا کھا گیا کوئی  <e>
<s> اب وہ ارمان ہیں نہ وہ سپنے  <m> سب کبوتر اڑا گیا کوئی  <e>
<s> وہ گئے جب سے ایسا لگتا ہے  <m> چھوٹا موٹا خدا گیا کوئی  <e>
<s> میرا بچپن بھی ساتھ لے آیا  <m> گاؤں سے جب بھی آ گیا کوئی  <e>
<s> ترک جام و سبو نہ کر پائے  <m> اس لیے ہم وضو نہ کر پائے  <e>
<s> وقت آخر بھی حضرت ناصح  <m> اپنا منہ قبلہ رو نہ کر پائے  <e>
<s> اس کی رحمت کے سائبان میں تھا  <m> میرا شک بھی عدو نہ کر پائے  <e>
<s> مصلحت کی کھڑی تھی جو دیوار  <m> دور اس کو کبھو نہ کر پائے  <e>
<s> عمر بھر دوسروں کی فکر رہی  <m> اپنا دامن رفو نہ کر پائے  <e>
<s> ہائے مجبوریاں کہ اس کے حضور  <m> پیش اپنا لہو نہ کر پائے  <e>
<s> مجھ میں اس میں حجاب تھا نہ رہا  <m> پہلے جو اضطراب تھا نہ رہا  <e>
<s> کفر ہی دین بن گیا میرا  <m> کفر میں جو حجاب تھا نہ رہا  <e>
<s> لذت صبح و شام بھول گئے  <m> دل جو بھن کر کباب تھا نہ رہا  <e>
<s> بے حیائی کی اوڑھ لی چادر  <m> پہلے وہ آب آب تھا نہ رہا  <e>
<s> اس نے اب ساتھ میرا چھوڑ دیا  <m> عشق میں کامیاب تھا نہ رہا  <e>
<s> روز و شب چین سے گزرتے ہیں  <m> وقت میں پیچ و تاب تھا نہ رہا  <e>
<s> ہو گئے اس کے در کے پہرے دار  <m> میرا جینا عذاب تھا نہ رہا  <e>
<s> ایک دنیا بنا گئی مٹی  <m> جس گھڑی روح پا گئی مٹی  <e>
<s> جس نے سوچا کہ روند دیں اس کو  <m> آخر اک دن چبا گئی مٹی  <e>
<s> میں نے جتنے بھی بیج بوئے تھے  <m> بانجھ عورت تھی کھا گئی مٹی  <e>
<s> تشنگی تھی کنویں کی قیمت میں  <m> بدلی چھائی گرا گئی مٹی  <e>
<s> سرخ رو ہے وہ ساری دنیا میں  <m> ساتھ جس کا نبھا گئی مٹی  <e>
<s> سب قبالے اٹھا کے لے آئی  <m> کسی کی ہے یہ بتا گئی مٹی  <e>
<s> کس نے کب کس کو کیسے قتل کیا  <m> شکل سب کی چھپا گئی مٹی  <e>
<s> دیں جسے چاہیں دل ہمارا ہے  <m> اس میں کیا آپ کا اجارا ہے  <e>
<s> بہکی بہکی جو کرتے ہو تقریر  <m> سچ کہو دل کہاں تمہارا ہے  <e>
<s> جان دیتے ہیں صبر کرتے ہیں  <m> واہ کیا حوصلہ ہمارا ہے  <e>
<s> سینے سے لپٹو یا گلا کاٹو  <m> ہم تمہارے ہیں دل تمہارا ہے  <e>
<s> پانی تلوار کا نہ پینے دیا  <m> سوکھے گھاٹ آپ نے اتارا ہے  <e>
<s> دل مرا خواب گاہ دلبر ہے  <m> بس یہی ایک سونے کا گھر ہے  <e>
<s> زلفیں منہ پر ہیں منہ ہے زلفوں میں  <m> رات بھر صبح شام دن بھر ہے  <e>
<s> چشم انصاف سے نظارہ کر  <m> ایک قطرہ یہاں سمندر ہے  <e>
<s> بہت ایذا اٹھائی فرقت کی  <m> اب نہیں اختیار دل پر ہے  <e>
<s> دیکھ کر چاند سا تمہارا منہ  <m> آئینہ میری طرح ششدر ہے  <e>
<s> دل ملاؤں میں کیا ترے دل سے  <m> ایک شیشہ ہے ایک پتھر ہے  <e>
<s> دل پہ جذبوں کا راج ہے صاحب  <m> عشق اپنا مزاج ہے صاحب  <e>
<s> دشت کی ریت ہے بہت پیاسی  <m> آبلوں کا خراج ہے صاحب  <e>
<s> پاس حرمت نہیں ہے لفظوں کی  <m> کیسا وحشی سماج ہے صاحب  <e>
<s> آپ کو بھول ہی نہیں پاتی  <m> میرا کوئی علاج ہے صاحب  <e>
<s> سانس بھی ٹھیک سے نہیں آتا  <m> نفرتوں کا رواج ہے صاحب  <e>
<s> کچھ بھی بدلا نہیں ہے دنیا میں  <m> جو بھی کل تھا وہ آج ہے صاحب  <e>
<s> میرا حصہ نہیں مقدر میں  <m> یہ مرا احتجاج ہے صاحب  <e>
<s> جذبۂ عشق پھر مچلتا ہے  <m> ڈھلتے ڈھلتے یہ چاند ڈھلتا ہے  <e>
<s> پوچھتی پھر رہی ہے اوس ابھی  <m> پھول کب پیرہن بدلتا ہے  <e>
<s> میں تو چلتا ہوں تیری یاد کے ساتھ  <m> راستہ میرے ساتھ چلتا ہے  <e>
<s> تیرے آنگن میں شب اترتی ہے  <m> تیری کھڑکی سے دن نکلتا ہے  <e>
<s> خوشبوئیں خوشبوؤں سے ملتی ہیں  <m> کس لیے پھول ہاتھ ملتا ہے  <e>
<s> لاکھ نازک سہارے ہوں لیکن  <m> گرنے والا کہاں سنبھلتا ہے  <e>
<s> آرزوؤں کی فصل دل میں ہے  <m> چشمہ آنکھوں سے کیوں ابلتا ہے  <e>
<s> ہم جھلس تو رہے ہیں اے جاناں  <m> تیرا سورج بھی تو پگھلتا ہے  <e>
<s> رائے ہم کو بدلنی پڑتی ہے  <m> وقت کب فیصلہ بدلتا ہے  <e>
<s> خامشی کو صدا میں رکھا گیا  <m> ایک جادو ہوا میں رکھا گیا  <e>
<s> چاک جاں سے اتار کر کوزہ  <m> صحن آب و ہوا میں رکھا گیا  <e>
<s> پھر مرتب کیے گئے جذبات  <m> عشق کو ابتدا میں رکھا گیا  <e>
<s> سنگ بنیاد تھی خلاؤں کی  <m> ایک پتھر ہوا میں رکھا گیا  <e>
<s> ایک کونپل سجائی اچکن پر  <m> ایک خنجر قبا میں رکھا گیا  <e>
<s> ایک دریا اٹھا کے لایا گیا  <m> دشت کرب و بلا میں رکھا گیا  <e>
<s> مشتہر کی گئیں دعائیں بہت  <m> اور اثر بد دعا میں رکھا گیا  <e>
<s> مجھ کو تخلیق سے گزارا گیا  <m> اور خدا کی رضا میں رکھا گیا  <e>
<s> انکشافات ہو چکے سارے  <m> معجزے کو انا میں رکھا گیا  <e>
<s> بس تمنا ہے عشق مولیٰ میں  <m> کہ مروں میں یہی تمنا میں  <e>
<s> عشق خوباں نہیں ہے ایسی شے  <m> باندھ کر رکھئے جس کو پڑیا میں  <e>
<s> رخ افشاں میں تیرے عالم نور  <m> نم قمر میں ہے نم ثریا میں  <e>
<s> ید بیضا کا ہے خیال آتا  <m> دیکھ مہندی ترے کف پا میں  <e>
<s> تیرے بیمار ہجر اے محبوب  <m> نہ تو موتی میں ہیں نہ احیا میں  <e>
<s> وحدہ لا شریک لہ ہے تو  <m> تجھ سا دنیا میں ہے نہ عقبیٰ میں  <e>
<s> تجھ کو کیوں کر کہیں ہم ہرجائی  <m> نور تو جلوہ گر ہے ہر جا میں  <e>
<s> کیا کہوں دن کو کس قدر رویا  <m> رات دلبر کو دیکھ رویا میں  <e>
<s> عشق لگتے ہی ہو گیا معلوم  <m> حال مجنوں عشق لیلیٰ میں  <e>
<s> مرض عشق حسن خوباں کا  <m> مرگ درماں ہے نام حکما میں  <e>
<s> حاصل الامر ہم ہوئے بدنام  <m> عشق حسن بتان زیبا میں  <e>
<s> رخ یوسف سے رخ مشابہ ہے  <m> لب ہیں ملتے لب مسیحا میں  <e>
<s> آب باراں سے گر نہ پائے مدد  <m> خاک پڑ جائے چشم دریا میں  <e>
<s> نے امیروں میں نے وزیروں میں  <m> عشق کے ہم تو ہیں فقیروں میں  <e>
<s> کوئی آزاد ہو تو ہو یارو  <m> ہم تو ہیں عشق کے اسیروں میں  <e>
<s> بندۂ عشق حق ہے اپنے یہاں  <m> تاج داروں میں تخت گیروں میں  <e>
<s> فرقت یار کی بھری ہے بو  <m> نالہ ہائے نے و نفیروں میں  <e>
<s> زن دنیا مرید کس کی نہیں  <m> ہم بھی اس قحبہ کے تھے پیروں میں  <e>
<s> اب تو خاموش ہیں قفس میں کبھی  <m> نغمہ سنجاں تھے ہم صفیروں میں  <e>
<s> ہم کو تو واجب الوجود ملا  <m> ہم کبیروں میں ہم صغیروں میں  <e>
<s> کنج عزلت میں یار کو پایا  <m> نے قلیلوں میں نے کثیروں میں  <e>
<s> دل سے تیروں کا اور کمانوں کا  <m> خوف جاتا نہیں مچانوں کا  <e>
<s> ایک ہی گھر کے فرد ہیں ہم تم  <m> فرق رکھتے ہیں پر زبانوں کا  <e>
<s> رت بدلنے کی کیا بشارت دے  <m> ایک سا رنگ گلستانوں کا  <e>
<s> کون اپنا ہے اک خدا وہ بھی  <m> رہنے والا ہے آسمانوں کا  <e>
<s> ایسے چپ رہ کے فائدہ کیا ہے  <m> کچھ تو کہیے کہ ماجرا کیا ہے  <e>
<s> ان سے شکوہ ہے کیا گلا کیا ہے  <m> جو نہیں جانتے وفا کیا ہے  <e>
<s> جب نہ ارماں نہ آرزو کوئی  <m> دل بچا بھی تو پھر بچا کیا ہے  <e>
<s> اب تو آنکھوں میں آ گئے آنسو  <m> اب کسی سے ڈھکا چھپا کیا ہے  <e>
<s> کس کی منزل ہے اس خرابے میں  <m> دل ناداں تو ڈھونڈھتا کیا ہے  <e>
<s> آئنہ دیکھ لو بتا دے گا  <m> سچ ہے کتنا مغالطہ کیا ہے  <e>
<s> ایک چہرہ ہے آنکھ میں ہر دم  <m> دل سے پوچھیں معاملہ کیا ہے  <e>
<s> کوئی وعدہ ترا وفا ہونا  <m> دن میں تاروں کا رونما ہونا  <e>
<s> کچھ بھی دیکھو مگر زباں نہ کھلے  <m> کتنا مشکل ہے آئنہ ہونا  <e>
<s> منزلوں کی تلاش بعد میں ہے  <m> چاہیے پہلے حوصلہ ہونا  <e>
<s> حسن جاناں کے ذکر ہی سے ہے  <m> کچھ غزل میں نیا نیا ہونا  <e>
<s> کچھ تقاضے بھی ہیں محبت کے  <m> کچھ تو انداز دل ربا ہونا  <e>
<s> سب کے چہروں پہ کوئی چہرہ ہے  <m> کوئی دشمن ہے کوئی اپنا ہے  <e>
<s> میری آنکھوں میں خواب ہیں تیرے  <m> تیری آنکھوں میں کون رہتا ہے  <e>
<s> مجھ سے مجھ کو کبھی تو ملنے دے  <m> مجھ سے میرا بھی کوئی رشتہ ہے  <e>
<s> سوچتا ہوں کہ ان گلابوں میں  <m> روپ کس کا ہے رنگ کس کا ہے  <e>
<s> آ کہ دنیا کو اب بتا بھی دوں  <m> چاند اک اور میں نے ڈھونڈا ہے  <e>
<s> جان سی ڈال دی بجھے دل میں  <m> عشق کیا ہے بس اک کرشمہ ہے  <e>
<s> بزم اس کے لیے سجائی تھی  <m> اور وہی بے نیاز بیٹھا ہے  <e>
<s> پیار کا کاروبار کرتا ہوں  <m> سب کو دنیا میں پیار کرتا ہوں  <e>
<s> خود پہ میں اعتبار کرتا ہوں  <m> پیار کرتا تھا پیار کرتا ہوں  <e>
<s> آہ بے اختیار کرتا ہوں  <m> یاد جب اس کا پیار کرتا ہوں  <e>
<s> مجھ کو نفرت سے سخت نفرت ہے  <m> پیار کو دل سے پیار کرتا ہوں  <e>
<s> موت کا انتظار کیا معنی  <m> زندگانی سے پیار کرتا ہوں  <e>
<s> سبزہ و خار و گل سبھی ہیں عزیز  <m> سارے گلشن کو پیار کرتا ہوں  <e>
<s> دوست کر لیتا ہوں عدو کو بھی  <m> دشمنوں کو بھی پیار کرتا ہوں  <e>
<s> مجھ کو کیا ہو کسی کا کچھ مسلک  <m> میں شعار اپنا پیار کرتا ہوں  <e>
<s> مجھ کو سنگیں بتوں سے الفت ہے  <m> پتھروں کو میں پیار کرتا ہوں  <e>
<s> بچ کے چلنا سکھایا کانٹوں نے  <m> اس میں میں ان کو پیار کرتا ہوں  <e>
<s> عمر دکھ درد میں کٹی اپنی  <m> اس لیے غم سے پیار کرتا ہوں  <e>
<s> لوٹ لے دل جو آنکھ ملتے ہی  <m> ایسے رہزن کو پیار کرتا ہوں  <e>
<s> ان کو آتا ہے جس قدر غصہ  <m> اتنا ہی اور پیار کرتا ہوں  <e>
<s> مجھ میں رچ بس گیا ہے پیار ایسا  <m> سب کو دنیا میں پیار کرتا ہوں  <e>
<s> لب نازک پہ جب ہنسی آئی  <m> آگ ہر سو بکھیرتی آئی  <e>
<s> جانے کیا بیٹھے بیٹھے یاد آیا  <m> رخ عاشق پہ تازگی آئی  <e>
<s> شام غم درد دل بڑھانے کو  <m> چاند کے ساتھ چاندنی آئی  <e>
<s> آ گئے یاد غم زمانے کے  <m> کبھی بھولے سے جو ہنسی آئی  <e>
<s> بن گئی جان پر محبت میں  <m> دوستی بن کے دشمنی آئی  <e>
<s> لذت ظلم کے ہیں سب مداح  <m> راس ان کو ستم گری آئی  <e>
<s> آنکھ لڑتے ہی مچ گئی ہلچل  <m> بات سننے میں تو یہی آئی  <e>
<s> جانے کیوں دیکھ کر تجھے ساقی  <m> آج پھر یاد مے کشی آئی  <e>
<s> دل کے زخموں کا کچھ کیا نہ کرو  <m> چاک ہو جائے تو سیا نہ کرو  <e>
<s> خواب ہوتے ہیں دیکھنے کے لئے  <m> ان میں جا کے صنم جیا نہ کرو  <e>
<s> جسے تم چھوڑ آئے ہو وہ شہر  <m> اسے اب یاد تم کیا نہ کرو  <e>
<s> راہ میں چھوڑ کر چلا جو گیا  <m> نام اس شخص کا لیا نہ کرو  <e>
<s> بڑے آداب ہیں مشاعرے کے  <m> کبھی وقت سخن پیا نہ کرو  <e>
<s> درد دل کون آزماتا ہے  <m> کون بے چینیاں بڑھاتا ہے  <e>
<s> رات بھر جاگتے رہے ہو تم  <m> جانے کیا غم تمہیں ستاتا ہے  <e>
<s> ہنستے ہنستے جو رونے لگتے ہو  <m> کچھ کہو کون یاد آتا ہے  <e>
<s> جس نجومی نے تھی ہتھیلی پڑھی  <m> کیا مقدر بھی وہ جگاتا ہے  <e>
<s> جسے کرنا ہو کوئی وعدہ وفا  <m> تو وہ پھر لوٹ کر بھی آتا ہے  <e>
<s> کوچۂ حسن تو گیا سالم  <m> پر یہ دل ٹوٹ کر ہی آتا ہے  <e>
<s> مان لیتی ہوں اس کا کہنا بھی  <m> جانے پھر روٹھ کے کیوں جاتا ہے  <e>
<s> عشق میں ہر بلا کو آنے دو  <m> مجھ کو میرا مقام پانے دو  <e>
<s> گزری باتوں کو کیسے جانے دوں  <m> عہد ماضی کو یاد آنے دو  <e>
<s> مرحلوں سے گریز کیا مانع  <m> ہمت زیست کو بڑھانے دو  <e>
<s> خود سمجھ لیں گے دل کو وہ میرے  <m> ان کو دل کے قریب آنے دو  <e>
<s> کل انہیں بھی تو پھول بننا ہے  <m> آج غنچوں کو مسکرانے دو  <e>
<s> ان کی دریا دلی کو دیکھیں ہم  <m> آج دامن ہمیں بڑھانے دو  <e>
<s> جو نگاہ ناز کا بسمل نہیں  <m> دل نہیں وہ دل نہیں وہ دل نہیں  <e>
<s> بوتلیں خالی گئیں زیر عبا  <m> آج مے خانے میں مے فاضل نہیں  <e>
<s> میری دشواری ہے دشواری مری  <m> میری مشکل آپ کی مشکل نہیں  <e>
<s> کہہ رہی ہے ہر ادا قاتل تمہیں  <m> تم کہے جاؤ کہ ہم قاتل نہیں  <e>
<s> ہم جو انساں کے غم اٹھاتے ہیں  <m> خوب کو خوب تر بناتے ہیں  <e>
<s> زندگی خواب ہی سہی لیکن  <m> خواب تعبیر چھوڑ جاتے ہیں  <e>
<s> بے حقیقت مسرتوں کے لئے  <m> زندگی بھر فریب کھاتے ہیں  <e>
<s> مانگتے ہیں دعائیں جینے کی  <m> اور جینا ہی بھول جاتے ہیں  <e>
<s> سوچی سمجھی وہی تمنائیں  <m> روز خاکے نئے بناتے ہیں  <e>
<s> آپ سے یاد آپ کی اچھی  <m> آپ تو ہم کو بھول جاتے ہیں  <e>
<s> کاروان حیات میں خود کو  <m> ہر قدم اجنبی سا پاتے ہیں  <e>
<s> جب بھی بنتا ہے کوئی شیش محل  <m> کتنے آئینے ٹوٹ جاتے ہیں  <e>
<s> ذہن و دل کی رقابتیں توبہ  <m> کیسے کیسے خیال آتے ہیں  <e>
<s> بخش دے کچھ تو اعتبار مجھے  <m> پیار سے دیکھ چشم یار مجھے  <e>
<s> رات بھی چاند بھی سمندر بھی  <m> مل گئے کتنے غم گسار مجھے  <e>
<s> روشنی اور کچھ بڑھا جاؤں  <m> سوز غم اور بھی نکھار مجھے  <e>
<s> کچھ ہی دن میں بہار آ جاتی  <m> اور کرنا تھا انتظار مجھے  <e>
<s> دیکھ دنیا یہ پینترے نہ بدل  <m> دیکھ شیشے میں مت اتار مجھے  <e>
<s> آئینے میں نظر نہیں آتا  <m> اپنا چہرہ کبھی کبھار مجھے  <e>
<s> کس قدر شوخ ہو کے تکتا تھا  <m> رات بند قبائے یار مجھے  <e>
<s> دیکھ میں ساعت مسرت ہوں  <m> اتنی عجلت سے مت گزار مجھے  <e>
<s> مرکب خاک پر سوار ہوں میں  <m> دیکھ اے شہر زر نگار مجھے  <e>
<s> رزق مقسوم کھا کے جینا تھا  <m> کھا گئی فکر روزگار مجھے  <e>
<s> دل سے ہر گزری بات گزری ہے  <m> کس قیامت کی رات گزری ہے  <e>
<s> چاندنی نیم وا دریچہ سکوت  <m> آنکھوں آنکھوں میں رات گزری ہے  <e>
<s> ہائے وہ لوگ خوب صورت لوگ  <m> جن کی دھن میں حیات گزری ہے  <e>
<s> تمتماتا ہے چہرۂ ایام  <m> دل پہ کیا واردات گزری ہے  <e>
<s> کسی بھٹکے ہوئے خیال کی موج  <m> کتنی یادوں کے سات گزری ہے  <e>
<s> پھر کوئی آس لڑکھڑائی ہے  <m> کہ نسیم حیات گزری ہے  <e>
<s> بجھتے جاتے ہیں دکھتی پلکوں پہ دیپ  <m> نیند آئی ہے رات گزری ہے  <e>
<s> دل نے ایک ایک دکھ سہا تنہا  <m> انجمن انجمن رہا تنہا  <e>
<s> ڈھلتے سایوں میں تیرے کوچے سے  <m> کوئی گزرا ہے بارہا تنہا  <e>
<s> تیری آہٹ قدم قدم اور میں  <m> اس معیت میں بھی رہا تنہا  <e>
<s> کہنا یادوں کے برف زاروں سے  <m> ایک آنسو بہا بہا تنہا  <e>
<s> ڈوبتے ساحلوں کے موڑ پہ دل  <m> اک کھنڈر سا رہا سہا تنہا  <e>
<s> گونجتا رہ گیا خلاؤں میں  <m> وقت کا ایک قہقہہ تنہا  <e>
<s> میری مانند خود نگر تنہا  <m> یہ صراحی میں پھول نرگس کا  <e>
<s> اتنی شمعیں تھیں تیری یادوں کی  <m> اپنا سایہ بھی اپنا سایہ نہ تھا  <e>
<s> میرے نزدیک تیری دوری تھی  <m> کوئی منزل تھی کوئی عالم تھا  <e>
<s> ہائے وہ زندگی فریب آنکھیں  <m> تو نے کیا سوچا میں نے کیا سمجھا  <e>
<s> صبح کی دھوپ ہے کہ رستوں پر  <m> منجمد بجلیوں کا اک دریا  <e>
<s> گھنگھروؤں کی جھنک منک میں بسی  <m> تیری آہٹ میں کس خیال میں تھا  <e>
<s> پھر کہیں دل کے برج پر کوئی عکس  <m> فاصلوں کی فصیل سے ابھرا  <e>
<s> پھول مرجھا نہ جائیں بجروں میں  <m> مانجھیو کوئی گیت ساحل کا  <e>
<s> وقت کی سرحدیں سمٹ جاتیں  <m> تیری دوری سے کچھ بعید نہ تھا  <e>
<s> عمر جلتی ہے بخت جلووں کے  <m> زیست مٹتی ہے بھاگ مٹی کا  <e>
<s> رہیں دردوں کی چوکیاں چوکس  <m> پھول لوہے کی باڑ پر بھی کھلا  <e>
<s> جو خود ان کے دلوں میں تھا تہ سنگ  <m> وہ خزانہ کسی کسی کو ملا  <e>
<s> لاکھ قدریں تھیں زندگانی کی  <m> یہ محیط اک عجیب زاویہ تھا  <e>
<s> ہے جو یہ سر پہ گیان کی گٹھری  <m> کھول کر بھی اسے کبھی دیکھا  <e>
<s> روز جھکتا ہے کوئے دل کی طرف  <m> کاخ صد بام کا کوئی زینا  <e>
<s> صاف گوئی راستی اچھی لگی  <m> بات اس کو واقعی اچھی لگی  <e>
<s> انتہائے درد و غم کے باوجود  <m> تہمت آوارگی اچھی لگی  <e>
<s> کون جانے ذہن کی بے مائیگی  <m> شکل و صورت ظاہری اچھی لگی  <e>
<s> شہر کے آرائشی ماحول میں  <m> گاؤں کی اک سانولی اچھی لگی  <e>
<s> آدمی اندر کا میرے مر گیا  <m> مجھ کو اپنی خودکشی اچھی لگی  <e>
<s> حال ایسا نہیں کہ تم سے کہیں  <m> ایک جھگڑا نہیں کہ تم سے کہیں  <e>
<s> زیر لب آہ بھی محال ہوئی  <m> درد اتنا نہیں کہ تم سے کہیں  <e>
<s> تم زلیخا نہیں کہ ہم سے کہو  <m> ہم مسیحا نہیں کہ تم سے کہیں  <e>
<s> سب سمجھتے ہیں اور سب چپ ہیں  <m> کوئی کہتا نہیں کہ تم سے کہیں  <e>
<s> کس سے پوچھیں کہ وصل میں کیا ہے  <m> ہجر میں کیا نہیں کہ تم سے کہیں  <e>
<s> حسرت آب و گل دوبارہ نہیں  <m> دیکھ دنیا نہیں ہمیشہ نہیں  <e>
<s> سوچنے کا کوئی نتیجہ نہیں  <m> سایہ ہے اعتبار سایہ نہیں  <e>
<s> سادہ کاری کئی پرت کئی رنگ  <m> سادگی اک ادائے سادہ نہیں  <e>
<s> اچھے لگتے ہیں اچھے لوگ مجھے  <m> جو سمجھتے ہیں ان سے پردہ نہیں  <e>
<s> میں کہیں اور کس طرح جاؤں  <m> تو کسی اور کے علاوہ نہیں  <e>
<s> تجھ سے بھاگے سکون سے بھاگے  <m> سر گراں ہیں کہ دل گرفتہ نہیں  <e>
<s> رات زنجیر سی قدم بہ قدم  <m> ایک منزل ہے کوئی جادہ نہیں  <e>
<s> حسن تو ہو چلا زمانہ شناس  <m> عشق کا بھی کوئی بھروسہ نہیں  <e>
<s> سنتے ہیں اک جزیرہ ہے کہ جہاں  <m> یہ بلائے حواس خمسہ نہیں  <e>
<s> اے ستارو کسے پکارتے ہو  <m> اس خرابے میں کوئی زندہ نہیں  <e>
<s> چاندنی کھیلتی ہے پانی سے  <m> اتنی برسات ہے کہ سبزہ نہیں  <e>
<s> کیسے بے درد ہیں کہ جوڑتے ہیں  <m> نرم الفاظ جن میں رشتہ نہیں  <e>
<s> کہیں ایجاد محض بے مفہوم  <m> کہیں مفہوم ہے تو لہجہ نہیں  <e>
<s> کہیں تصویر ناک نقشے بغیر  <m> کہیں دیوار ہے دریچہ نہیں  <e>
<s> ان سے کاغذ میں جان کیسے پڑے  <m> جن کی آنکھوں میں عکس تازہ نہیں  <e>
<s> دشمنی ہے تو دشمنی ہی سہی  <m> میں نہیں یا دکان شیشہ نہیں  <e>
<s> خاک سے کس نے اٹھتے دیکھی ہے  <m> وہ قیامت کہ استعارہ نہیں  <e>
<s> کبھی ہر سانس میں زمان و مکاں  <m> کبھی برسوں میں ایک لمحہ نہیں  <e>
<s> ناز و انداز دل دکھانے لگے  <m> اب وہ فتنے سمجھ میں آنے لگے  <e>
<s> پھر وہی انتظار کی زنجیر  <m> رات آئی دیے جلانے لگے  <e>
<s> چھاؤں پڑنے لگی ستاروں کی  <m> روح کے زخم جھلملانے لگے  <e>
<s> حال احوال کیا بتائیں کسے  <m> سب ارادے گئے ٹھکانے لگے  <e>
<s> منزل صبح آ گئی شاید  <m> راستے ہر طرف کو جانے لگے <e>
<s> دوریوں میں قرابتوں کا مزا  <m> لیجے لیجے محبتوں کا مزا  <e>
<s> کچھ مزا بارشوں کی شورش کا  <m> کچھ ٹپکتی ہوئی چھتوں کا مزا  <e>
<s> ہو گئی نا تباہ خود داری  <m> لے لیا نا رعایتوں کا مزا  <e>
<s> اک مہاجر ہی جان سکتا ہے  <m> کیسا ہوتا ہے ہجرتوں کا مزا  <e>
<s> دھوپ جائے قرار سایوں کی  <m> ہر بگولہ مسافتوں کا مزا  <e>
<s> بھوک اور پیاس ذات کی لذت  <m> فاقہ مستی قناعتوں کا مزا  <e>
<s> جیسے سجدے میں قتل ہو کوئی  <m> ایسا ہوتا ہے چاہتوں کا مزا  <e>
<s> موت ہے زندگی کی کمزوری  <m> جاں کنی اپنی قوتوں کا مزا  <e>
<s> جان جائے اگر تو جانے دے  <m> اپنی تصویر تو بنانے دے  <e>
<s> آخر ایسی بھی کیا ہے حد بندی  <m> ہاتھ کو ہاتھ تک تو آنے دے  <e>
<s> ایک ہی آگ کا بجھانا کیا  <m> دوسری آگ بھی لگانے دے  <e>
<s> کیا ضروری ہے خود کو کھویا جائے  <m> پا رہا ہوں تجھے سو پانے دے  <e>
<s> دستکیں کیوں ہوا پہ دیتا ہے  <m> در و دیوار تو بنانے دے  <e>
<s> میں نیا پیرہن بدل دوں گا  <m> داغ آتا ہے اب تو آنے دے  <e>
<s> زندگی تو ہمیں پسند آئی  <m> اب ہمیں اپنے گھر بھی جانے دے  <e>
<s> تیری زلفوں میں تیرگی ہے بہت  <m> لا مجھے روشنی بنانے دے  <e>
<s> کوئی بے وجہ کیوں خفا ہوگا  <m> کچھ تو اس کو برا لگا ہوگا  <e>
<s> آگے جا کر ٹھہر گیا ہوگا  <m> وہ مری راہ تک رہا ہوگا  <e>
<s> چھوڑ آئے تھے ہم جلا کے جسے  <m> وہ دیا کب کا بجھ گیا ہوگا  <e>
<s> جب وہ آواز تھم گئی ہوگی  <m> شب کا سناٹا بولتا ہوگا  <e>
<s> کیسے معلوم ہو کہ آخر وقت  <m> اس نے کیا کچھ کہا سنا ہوگا  <e>
<s> کیوں ہوا تیز ابھی سے چلنے لگی  <m> غنچہ کم کم ابھی کھلا ہوگا  <e>
<s> لہجہ اس کا بھی کچھ تھا اپنا سا  <m> وہ بھی اپنے دیار کا ہوگا  <e>
<s> پہلا سجدہ جہاں کیا تھا وہیں  <m> آخری سجدہ بھی ادا ہوگا  <e>
<s> خواہش تخت و تاج اور ہے کچھ  <m> لیکن اپنا مزاج اور ہے کچھ  <e>
<s> کیا بھروسا بدلتے موسم کا  <m> رنگ کل کچھ تھا آج اور ہے کچھ  <e>
<s> پاسداری یہاں نہیں چلتی  <m> اس نگر کا رواج اور ہے کچھ  <e>
<s> خوش نہ ہو ہم جو ہو گئے خاموش  <m> صورت احتجاج اور ہے کچھ  <e>
<s> کام چلتا نہیں ہے مرہم سے  <m> زخم دل کا علاج اور ہے کچھ  <e>
<s> سوچنا اور اداس ہو جانا  <m> حال ہی دل کا آج اور ہے کچھ  <e>
<s> اک زمانہ تھا ہم مزاج تھے ہم  <m> اب تو اس کا مزاج اور ہے کچھ  <e>
<s> ان کے در کو دوا سمجھتے تھے  <m> یعنی دار الشفا سمجھتے تھے  <e>
<s> کیوں نہ آتا عذاب بستی پر  <m> لوگ خود کو خدا سمجھتے تھے  <e>
<s> وہ بھی اپنی قبیل کا نکلا  <m> ہم جسے پارسا سمجھتے تھے  <e>
<s> ہم پہنتے تھے جوتے ابا کے  <m> اور خود کو بڑا سمجھتے تھے  <e>
<s> آہ بھرتے ہوئے نکلتے ہیں  <m> اشک جلتے ہوئے نکلتے ہیں  <e>
<s> خوف پھیلا ہے اتنا بستی میں  <m> لوگ ڈرتے ہوئے نکلتے ہیں  <e>
<s> ہم قلندر مزاج گلیوں میں  <m> رقص کرتے ہوئے نکلتے ہیں  <e>
<s> شام ہوتے ہی تیری یادوں کے  <m> سانپ ڈستے ہوئے نکلتے ہیں  <e>
<s> دل کی دھڑکن بدلنے لگتی ہے  <m> جب وہ ہنستے ہوئے نکلتے ہیں  <e>
<s> عین فطرت سے پیش آتے ہیں  <m> یعنی چاہت سے پیش آتے ہیں  <e>
<s> ظرف اپنا ہے ہم عدو سے بھی  <m> کچھ سہولت سے پیش آتے ہیں  <e>
<s> جو بھی ملتا ہے ان کے کوچے کا  <m> ہم عقیدت سے پیش آتے ہیں  <e>
<s> ساتھ مشکل میں چھوڑنے والے  <m> اب ندامت سے پیش آتے ہیں  <e>
<s> ایسے لوگوں سے دور رہتا ہوں  <m> جو ضرورت سے پیش آتے ہیں  <e>
<s> مسکرانے میں دن گزرتا ہے  <m> غم چھپانے میں دن گزرتا ہے  <e>
<s> آپ کا کیا ہے آپ کا اکثر  <m> دل دکھانے میں دن گزرتا ہے  <e>
<s> یاد آئے تو ان کے کوچے میں  <m> آنے جانے میں دن گزرتا ہے  <e>
<s> آج بھی میکدے میں ساقی کا  <m> مے پلانے میں دن گزرتا ہے  <e>
<s> روز و شب کا نصاب لگتی ہے  <m> زندگی اک کتاب لگتی ہے  <e>
<s> دوستو کیا تمہیں مری صورت  <m> خستہ حال و خراب لگتی ہے  <e>
<s> عشق میں عمر جو گزاری ہے  <m> اب سنہرا سا خواب لگتی ہے  <e>
<s> کیا کہا وہ سن بلوغت میں  <m> اور بھی پر شباب لگتی ہے  <e>
<s> یہ تری آنکھ میں چھپی مستی  <m> مجھ کو موج شراب لگتی ہے  <e>
<s> گڑگڑا کر دعا جو مانگی تھی  <m> کیا تمہیں مستجاب لگتی ہے  <e>
<s> تتلیوں کی حسین سنگت سے  <m> پھول کھلنے لگے ہیں نکہت سے  <e>
<s> ایسا گزرا ہے اک زمانہ بھی  <m> میں بھی چاہا گیا تھا شدت سے  <e>
<s> ٹوٹ جانے کے باوجود یہ دل  <m> باز آیا نہیں محبت سے  <e>
<s> یہ مجھے آج کل ہوا کیا ہے  <m> ورد کرتا ہوں تیرا کثرت سے  <e>
<s> ہوش شافی گنوا نہ بیٹھیں ہم  <m> یوں نہ دیکھو ہمیں شرارت سے <e>
<s> مرحلے سخت امتحان کے ہیں  <m> چل پڑے ہم بھی سینہ تان کے ہیں  <e>
<s> آسماں زیر پر ہیں جو طائر  <m> میری ہی سطح کی اڑان کے ہیں  <e>
<s> مشتعل رہنے دیں انہیں کہ بجھائیں  <m> یہ چراغ اپنے ہی مکان کے ہیں  <e>
<s> کون کہتا ہے شب کو شب نہ کہو  <m> کچھ قرینے بھی تو زبان کے ہیں  <e>
<s> آدمی اب کہاں زمیں پہ رہے  <m> سب فرشتے ہی آسمان کے ہیں  <e>
<s> جن کے شب خوں سے ہے دکھی یہ زمیں  <m> جانے وہ لوگ کس جہان کے ہیں  <e>
<s> زد پہ ہم ہیں تو زد پہ تم بھی ہو  <m> تیر ہم بھی کڑی کمان کے ہیں  <e>
<s> دل کو رہ رہ کے انتظار سا ہے  <m> کیا کسی سمت کچھ غبار سا ہے  <e>
<s> دیکھ کر کشمکش مناظر کی  <m> آنکھ اٹھانا بھی ناگوار سا ہے  <e>
<s> زلف گیتی سنوارنے والے  <m> سادگی میں بڑا سنگھار سا ہے  <e>
<s> اک انہیں دیکھو اک مجھے دیکھو  <m> وقت کتنا کرشمہ کار سا ہے  <e>
<s> جانے کیوں ہر فسانۂ ماضی  <m> قصۂ موسم بہار سا ہے  <e>
<s> ہار کر ہجر ناتمام سے ہم  <m> چپکے بیٹھے ہوئے ہیں شام سے ہم  <e>
<s> کیسے اترا رہے ہیں اپنی جگہ  <m> ہو کے منسوب ان کے نام سے ہم  <e>
<s> بس کہ دیوانہ ہی کہیں گے لوگ  <m> آشنا ہیں مذاق عام سے ہم  <e>
<s> ان کی آنکھوں کو جام کہہ تو دیا  <m> اب نگاہیں لڑائیں جام سے ہم  <e>
<s> رخ پہ زلفیں بکھیرے آ جاؤ  <m> لو لگائے ہوئے ہیں شام سے ہم  <e>
<s> نام کیوں لیں کسی کے کوچے کا  <m> اک جگہ جا رہے ہیں کام سے ہم  <e>
<s> مدتیں ہو گئی ہیں چپ رہتے  <m> کوئی سنتا تو ہم بھی کچھ کہتے  <e>
<s> جل گیا خشک ہو کے دامن دل  <m> اشک آنکھوں سے اور کیا بہتے  <e>
<s> بات کی اور منہ کو آیا جگر  <m> اس سے بہتر یہی تھا چپ رہتے  <e>
<s> ہم کو جلدی نے موت کی مارا  <m> اور جیتے تو اور غم سہتے  <e>
<s> شمع امید گر نہیں ہوتی  <m> شام غم کی سحر نہیں ہوتی  <e>
<s> ہائے نا قدریٔ جہاں افسوس  <m> قدر اہل ہنر نہیں ہوتی  <e>
<s> بات کرتے ہیں لوگ برسوں کی  <m> اور پل کی خبر نہیں ہوتی  <e>
<s> ایک ایسا بھی ہے سفر کہ جہاں  <m> زندگی ہم سفر نہیں ہوتی  <e>
<s> حق پسندی مزاج ہو جس کا  <m> مفلسی اس کے گھر نہیں ہوتی  <e>
<s> زندگی کا نہ اعتبار کرو  <m> زندگی معتبر نہیں ہوتی  <e>
<s> شکوہ بن کر فغاں سے اٹھتا ہے  <m> شعلۂ غم زباں سے اٹھتا ہے  <e>
<s> پھر جلا آشیاں کوئی شاید  <m> پھر دھواں گلستاں سے اٹھتا ہے  <e>
<s> ٹوٹ جاتا ہے سلسلہ لے کا  <m> جب کوئی درمیاں سے اٹھتا ہے  <e>
<s> ٹھہرے پانی میں کچھ نہیں ہوتا  <m> شور آب رواں سے اٹھتا ہے  <e>
<s> جس کی خاطر سجائی محفل ہے  <m> کیوں رسائی اسی کی مشکل ہے  <e>
<s> زندگی کیا ہے میں بتاتا ہوں  <m> ایک مجموعۂ مسائل ہے  <e>
<s> اس کو بھی تو سزا ملے کوئی  <m> جو مری خواہشوں کا قاتل ہے  <e>
<s> پہلے وہ مجھ پہ جاں چھڑکتا تھا  <m> اب مرے دشمنوں میں شامل ہے  <e>
<s> دست قاتل بھلا نہ کیوں لرزیں  <m> تیر کا رخ جو سوئے بسمل ہے  <e>
<s> رہتی دنیا تلک یہ کرب و بلا  <m> حق و باطل میں حد فاصل ہے  <e>
<s> ہونے والا ہے کچھ برا شاید  <m> آج کل مضطرب مرا دل ہے  <e>
<s> باپ بولا ادا کروں کیسے  <m> اس قدر پانی گیس کا بل ہے  <e>
<s> وہ فصیل انا گرانی ہے  <m> جو ہمارے میان حائل ہے  <e>
<s> ایک دن غم تو ایک روز خوشی  <m> بس یہی زندگی کا حاصل ہے  <e>
<s> آج کے دور میں جسے دیکھو  <m> مقصد زندگی سے غافل ہے  <e>
<s> کس قدر خوش نصیب ہوتے ہیں  <m> جو شریف و نجیب ہوتے ہیں  <e>
<s> کیا نہیں ہوتے قابل عزت  <m> دہر میں جو غریب ہوتے ہیں  <e>
<s> بے خرد دوستوں سے تو بہتر  <m> ہاں رقیب لبیب ہوتے ہیں  <e>
<s> در پہ اب سائلوں کی دستک سے  <m> صد پریشاں مجیب ہوتے ہیں  <e>
<s> جان لیتے ہیں جو مریضوں کی  <m> کیا وہ قاتل طبیب ہوتے ہیں  <e>
<s> کیوں محبت کی راہ میں ہی سدا  <m> غم ہی پیہم نصیب ہوتے ہیں  <e>
<s> لوگ بس ان کو تکتے رہتے ہیں  <m> ظاہراً جو شبیب ہوتے ہیں  <e>
<s> سرفرازی انہیں کو ملتی ہے  <m> وہ جو اہل شکیب ہوتے ہیں  <e>
<s> دور رہ کر بھی ظاہراً کچھ لوگ  <m> دل کے بے حد قریب ہوتے ہیں  <e>
<s> کچھ نہیں آفتاب روزن ہے  <m> ساتھ والا مکان روشن ہے  <e>
<s> یہ ستارے چہکتے ہیں کتنے  <m> آسماں کیا کسی کا آنگن ہے  <e>
<s> چاندنی ہے سفیر سورج کی  <m> چاند تو ظلمتوں کا مدفن ہے  <e>
<s> آگ ہے کوہسار کے نیچے  <m> برف تو پیرہن ہے اچکن ہے  <e>
<s> دائمی زندگی کی ہے ضامن  <m> یہ فنا جو بقا کی دشمن ہے  <e>
<s> یاد تار نفس پہ چڑیا ہے  <m> وحشتوں کا شمار دھڑکن ہے  <e>
<s> بھیگتا ہوں تمہاری یادوں میں  <m> خط تمہارا مجھے تو ساون ہے  <e>
<s> دیکھتا ہوں بچھڑنے والوں کو  <m> خواب گویا کہ دور درشن ہے  <e>
<s> نخل گل ہو کسی کا مجھ کو کیا  <m> مجھ کو تو خار و خس ہی گلشن ہے  <e>
<s> تک رہا ہوں جہاں کو حیرت سے  <m> مجھ میں جاگا یہ کیسا بچپن ہے  <e>
<s> آپ مجھ کو ہی ڈھونڈتے ہوں گے  <m> سب سے پتلی مری ہی گردن ہے  <e>
<s> ہنس دئے میری بات سن کر وہ  <m> مسکرا کر کہا کہ بچپن ہے  <e>
<s> اب جو خواب گراں سے جاگے ہیں  <m> پاؤں سر پر رکھے ہیں بھاگے ہیں  <e>
<s> خار حسرت بھرے ہیں آنکھوں میں  <m> پاؤں میں خواہشوں کے تاگے ہیں  <e>
<s> خوف ہے وسوسے ہیں لیکن شکر  <m> عزم و ہمت جو اپنے آگے ہیں  <e>
<s> رخت امید ہے سفر کی جاں  <m> ساز و ساماں تو کچے دھاگے ہیں  <e>
<s> تم سے ملنا تو اک بہانہ ہے  <m> ہم تو دراصل خود سے بھاگے ہیں  <e>
<s> زخم کا اندمال ہوتے ہوئے  <m> میں نے دیکھا کمال ہوتے ہوئے  <e>
<s> ہجر کی دھوپ کیوں نہیں ڈھلتی  <m> جشن شام وصال ہوتے ہوئے  <e>
<s> دے گئی مستقل خلش دل کو  <m> آرزو پائمال ہوتے ہوئے  <e>
<s> لوگ جیتے ہیں جینا چاہتے ہیں  <m> زندگانی وبال ہوتے ہوئے  <e>
<s> کس قدر اختلاف کرتا ہے  <m> وہ مرا ہم خیال ہوتے ہوئے  <e>
<s> پئے الزام آ رکیں مجھ پر  <m> ساری آنکھیں سوال ہوتے ہوئے  <e>
<s> آج بھی لوگ عشق کرتے ہیں  <m> سامنے کی مثال ہوتے ہوئے  <e>
<s> کیوں بگولوں کی جستجو کیجے  <m> دل کہاں تک لہو لہو کیجے  <e>
<s> کھو گئیں ہم نوائیاں ساری  <m> اپنے سائے سے گفتگو کیجے  <e>
<s> دیکھیے وقت کس طرح گزرا  <m> خود کے شیشے کے روبرو کیجے  <e>
<s> آرزو ہی تو زندگی ہے یہاں  <m> زندگی ہے تو آرزو کیجے  <e>
<s> لے چکی انتقام خاموشی  <m> اب تو کچھ ہم سے گفتگو کیجے  <e>
<s> اپنا چہرہ دکھا گئیں لہریں  <m> بستیوں کو ڈرا گئیں لہریں  <e>
<s> ریت پر رات زندگی لکھی  <m> صبح آ کر مٹا گئیں لہریں  <e>
<s> ان زمینوں کی کوکھ سے جنمے  <m> آسمانوں کو کھا گئیں لہریں  <e>
<s> جس سے روشن تھا دل کا ویرانہ  <m> وہ دیا بھی بجھا گئیں لہریں  <e>
<s> کوئی تھامے ہوئے تھا ڈور ادھر  <m> اب کے سب کو بتا گئیں لہریں  <e>
<s> میرا چہرہ تھا ریت کا چہرہ  <m> ایک پل میں مٹا گئیں لہریں  <e>
<s> میں نے پیالہ ابھی پیا ہی نہیں  <m> ایسا لگتا ہے میں جیا ہی نہیں  <e>
<s> عمر زنجیر اک حوادث کی  <m> سانس تو لی ہے دم لیا ہی نہیں  <e>
<s> ہر قدم پر ہے اک نیا رستہ  <m> اس گلی میں تو راستہ ہی نہیں  <e>
<s> منزلیں راستے قدم آنکھیں  <m> سب اندھیرے میں ہیں دیا ہی نہیں  <e>
<s> کیسی مشکل زمین کا ہے سفر  <m> ہے ردیف اور قافیہ ہی نہیں  <e>
<s> یہ جو ہم سے دو چار بیٹھے ہیں  <m> فتنۂ روزگار بیٹھے ہیں  <e>
<s> تشنۂ خوں یہی ہمارے ہیں  <m> یہ جو باندھ کٹار بیٹھے ہیں  <e>
<s> تیرے کوچے میں جیسے نقش قدم  <m> کب سے ہم خاکسار بیٹھے ہیں  <e>
<s> داغ سینے پہ جو ہمارے ہیں  <m> گل کھلائے ہوئے تمہارے ہیں  <e>
<s> ربط ہے حسن و عشق میں باہم  <m> ایک دریا کے دو کنارے ہیں  <e>
<s> کوئی جدت نہیں حسینوں میں  <m> سب نے نقشے ترے اتارے ہیں  <e>
<s> تیری باتیں ہیں کس قدر شیریں  <m> تیرے لب کیسے پیارے پیارے ہیں  <e>
<s> جس طرح ہم نے راتیں کاٹی ہیں  <m> اس طرح ہم نے دن گزارے ہیں  <e>
<s> آنسوؤں کا حساب کیا رکھنا  <m> شہر جاں زیر آب کیا رکھنا  <e>
<s> مکڑیاں جال بن رہی ہیں جہاں  <m> ان جھروکوں میں خواب کیا رکھنا  <e>
<s> قتل کرنے کے بعد قبروں پر  <m> سرخ و تازہ گلاب کیا رکھنا  <e>
<s> اس کی تقدیر تو بھڑکنا ہے  <m> شعلہ زیر نقاب کیا رکھنا  <e>
<s> سبز پتوں کو جو ترستے ہیں  <m> ان درختوں پہ کاش پھل دیکھوں  <e>
<s> اے غم دل اگر اجازت ہو  <m> دو گھڑی کے لئے سنبھل دیکھوں  <e>
<s> میں کہ سائے کو بھی ترستا ہوں  <m> خواب میں نت نیا محل دیکھوں  <e>
<s> ظلم کا ذائقہ تو ہو معلوم  <m> کیوں نہ اک پھول کو مسل دیکھوں  <e>
<s> شاید اپنا سراغ مل جائے  <m> دشت تنہائی سے نکل دیکھوں  <e>
<s> پھر سنبھالے نہیں سنبھلتا دل  <m> اس کی جانب جو ایک پل دیکھوں  <e>
<s> ہجر میں دل کا داغ جلتا ہے  <m> بے کسی کا چراغ جلتا ہے  <e>
<s> دل جلاتے ہو سرد مہری سے  <m> اس طرح بھی چراغ جلتا ہے  <e>
<s> میری آنکھوں میں ان کا جلوہ ہے  <m> آئنہ میں چراغ جلتا ہے  <e>
<s> دم ہے آنکھوں میں نبضیں ڈوبی ہیں  <m> دھیما دھیما چراغ جلتا ہے  <e>
<s> اب وفا کا ثبوت کیا دوں میں  <m> ساری دنیا کہو بھلا دوں میں  <e>
<s> میں نے اپنوں سے دور جانا ہے  <m> زندگی آ تجھے سلا دوں میں  <e>
<s> اک تری ضد نہ ٹوٹنے پائی  <m> ورنہ تو عرش تک ہلا دوں میں  <e>
<s> تم مجھے موت کی دعائیں دو  <m> زندگی کی تجھے دعا دوں میں  <e>
<s> تم جفاؤں میں کیا کروگے کمی  <m> گر وفائیں ذرا بڑھا دوں میں  <e>
<s> تم بھی جشن بہار کر دیکھو  <m> خود کو پھر سوگوار کر دیکھو  <e>
<s> جانے والے کبھی نہیں آتے  <m> چاہو تو انتظار کر دیکھو  <e>
<s> ہجر کا وقت کاٹنا مشکل  <m> تم ستارے شمار کر دیکھو  <e>
<s> تیری آنکھوں میں میری صورت ہے  <m> نقلی چہرہ اتار کر دیکھو  <e>
<s> ہم نے ایک عمر ہار مانی ہے  <m> اب کے تم بھی تو ہار کر دیکھو  <e>
<s> منہ زبانی قرآن پڑھتے تھے  <m> پہلے بچے بھی کتنے بوڑھے تھے  <e>
<s> اک پرندہ سنا رہا تھا غزل  <m> چار چھ پیڑ مل کے سنتے تھے  <e>
<s> جن کو سوچا تھا اور دیکھا بھی  <m> ایسے دو چار ہی تو چہرے تھے  <e>
<s> اب تو چپ چاپ شام آتی ہے  <m> پہلے چڑیوں کے شور ہوتے تھے  <e>
<s> رات اترا تھا شاخ پر اک گل  <m> چار سو خوشبوؤں کے پہرے تھے  <e>
<s> آج کی صبح کتنی ہلکی ہے  <m> یاد پڑتا ہے رات روئے تھے  <e>
<s> یہ کہاں دوستوں میں آ بیٹھے  <m> ہم تو مرنے کو گھر سے نکلے تھے  <e>
<s> یہ بھی دن ہیں کہ آگ گرتی ہے  <m> وہ بھی دن تھے کہ پھول برسے تھے  <e>
<s> اب وہ لڑکی نظر نہیں آتی  <m> ہم جسے روز دیکھ لیتے تھے  <e>
<s> کیوں نہ مہکیں گلاب آنکھوں میں  <m> ہم نے رکھے ہیں خواب آنکھوں میں  <e>
<s> رات آئی تو چاند سا چہرہ  <m> لے کے آیا شراب آنکھوں میں  <e>
<s> دیکھو ہم اک سوال کرتے ہیں  <m> لکھ رکھنا جواب آنکھوں میں  <e>
<s> اس میں خطرا ہے ڈوب جانے کا  <m> جھانکئے مت جناب آنکھوں میں  <e>
<s> کبھی آنکھیں کتاب میں گم ہیں  <m> کبھی گم ہیں کتاب آنکھوں میں  <e>
<s> شانتی کی دکانیں کھولی ہیں  <m> فاختائیں کہاں کی بھولی ہیں  <e>
<s> کیسی چپ سادھ لی ہے کوؤں نے  <m> جیسے بس کوئلیں ہی بولی ہیں  <e>
<s> رات بھر اب اودھم مچائیں گے  <m> خواہشیں دن میں خوب سو لی ہیں  <e>
<s> چل پڑے ہیں کٹے پھٹے جذبے  <m> حسرتیں ساتھ ساتھ ہو لی ہیں  <e>
<s> کون قاتل ہے کیا پتہ چلتا  <m> سب نے اپنی قبائیں دھو لی ہیں  <e>
<s> تھوڑی سردی ذرا سا نزلہ ہے  <m> شاعری کا مزاج پتلا ہے  <e>
<s> سننے والوں کا کچھ قصور نہیں  <m> نیا شاعر بچارا ہکلا ہے  <e>
<s> دیکھیے تو سبھی برابر ہے  <m> سوچیے تو عجیب گھپلا ہے  <e>
<s> پیار کرتے بھی ہیں نہیں بھی ہیں  <m> دل اسی بات پر تو مچلا ہے  <e>
<s> اب یہاں کوئی بھی نہیں آتا  <m> دوستوں نے ٹھکانا بدلا ہے  <e>
<s> آنسوؤں میں کبھی ڈھلی ہے رات  <m> درد بن کے کبھی اٹھی ہے رات  <e>
<s> کوئی سورج کہیں سے آ جائے  <m> کتنی ویران ہو گئی ہے رات  <e>
<s> صبح سے ہم کلام ہونے کو  <m> زینہ زینہ اتر رہی ہے رات  <e>
<s> پھر اجالوں کا خوں ہوا شاید  <m> قتل گاہوں میں بٹ گئی ہے رات  <e>
<s> گلہ اے دل ابھی سے کرتا ہے  <m> عشق کا دم اسی پہ بھرتا ہے  <e>
<s> جان دیتا ہے عیش فانی پر  <m> بس اسی زندگی پہ مرتا ہے  <e>
<s> راحت جاوداں کو بھول گیا  <m> کوئی دنیا میں یہ بھی کرتا ہے  <e>
<s> عشق بن کر جئے تو خاک جیے  <m> زندہ وہ ہے جو ان پہ مرتا ہے  <e>
<s> نام پر اس کے سب جو دے بیٹھا  <m> وہی اک ہے جو نام کرتا ہے  <e>
<s> وقف مومن ہے آزمائش عشق  <m> اس میں پورا وہی اترتا ہے  <e>
<s> جس کو دنیا نے نامراد کیا  <m> وہی ناکام کام کرتا ہے  <e>
<s> ہے مسلماں کی بس یہی پہچان  <m> کہ فقط اک خدا سے ڈرتا ہے  <e>
<s> قول مومن ہے اس کے فعل کی شرح  <m> وہ جو کہتا ہے کر گزرتا ہے  <e>
<s> مطمئن رہ دلا وہ جان جہاں  <m> وعدہ کر کے کہیں مکرتا ہے  <e>
<s> میرے رنگ کفن کی شوخی دیکھ  <m> یوں ہی عاشق ترا سنورتا ہے  <e>
<s> آج کر لو جو کر سکو کل تک  <m> کون جیتا ہے کون مرتا ہے  <e>
<s> قلزم عشق میں گرا سو گرا  <m> اس کا ڈوبا کہیں ابھرتا ہے  <e>
<s> اس قدر احتیاط اے صیاد  <m> کہ قفس میں بھی پر کترتا ہے  <e>
<s> وہی دن ہے ہماری عید کا دن  <m> جو تری یاد میں گزرتا ہے  <e>
<s> حادثہ تو بس اک بہانہ تھا  <m> روح کو جسم چھوڑ جانا تھا  <e>
<s> بے اثر سب دوائیں ہوتی رہیں  <m> زخم کم بخت بھی پرانا تھا  <e>
<s> کیسے کہتا میں الوداع اس کو  <m> اس کے دل میں مرا ٹھکانہ تھا  <e>
<s> قطرہ قطرہ تھا غم سمندر میں  <m> سیپیوں میں اسے سجانا تھا  <e>
<s> مفلسی میں اکیلا چھوڑ آئے  <m> ساتھ جس کا تمہیں نبھانا تھا  <e>
<s> راہ پرخار تھی مگر مجھ کو  <m> اپنا دامن بھی خود بچانا تھا  <e>
<s> وہ نہ سمجھا اصول کی خوشبو  <m> اس کا انداز تاجرانہ تھا  <e>
<s> ہم مناتے رہے جسے ہر دم  <m> اس کی عادت میں روٹھ جانا تھا  <e>
<s> تری صورت مجھے بتاتی ہے  <m> یاد میری تجھے بھی آتی ہے  <e>
<s> اس کے اک بار دیکھنے کی ادا  <m> دل میں سو حسرتیں جگاتی ہے  <e>
<s> میرے دل میں وہ آئے ہیں ایسے  <m> جیسے آنگن میں دھوپ آتی ہے  <e>
<s> خواب میں جب بھی دیکھتا ہوں اسے  <m> نیند آنکھوں سے روٹھ جاتی ہے  <e>
<s> اپنی مرضی سے ہم نہیں چلتے  <m> کوئی طاقت ہمیں چلاتی ہے  <e>
<s> ہم ہیں تہذیب کے علمبردار  <m> ہم کو اردو زبان آتی ہے  <e>
<s> میں تو ساحل ہوں موج دریا کی  <m> مجھ کو خود ہی گلے لگاتی ہے  <e>
<s> تو اگر با اصول ہو جائے  <m> رحمتوں کا نزول ہو جائے  <e>
<s> پیار اتنا کرو کہ پتھر بھی  <m> ایسے پگھلے کہ پھول ہو جائے  <e>
<s> ان سے ملنے میں ڈر یہ لگتا ہے  <m> کوئی ہم سے نہ بھول ہو جائے  <e>
<s> آئنہ آئنہ ہی رہتا ہے  <m> چاہے جتنی بھی دھول ہو جائے  <e>
<s> غم نہ ہو زندگی اگر تجھ میں  <m> تیرا ہونا فضول ہو جائے  <e>
<s> بزدلی تو وہ کر نہیں سکتا  <m> جو ہے سچا وہ ڈر نہیں سکتا  <e>
<s> جسم دنیا بھلے ہی دفنا دے  <m> پیار زندہ ہے مر نہیں سکتا  <e>
<s> بھوک میں صرف چاہیے روٹی  <m> پیٹ باتوں سے بھر نہیں سکتا  <e>
<s> جھوٹ چاہے بلند ہو کتنا  <m> سچ کے آگے ٹھہر نہیں سکتا  <e>
<s> آپ دیکھیں تو اس کا حسن بڑھے  <m> آئنہ خود سنور نہیں سکتا  <e>
<s> جو بھی ساحل کا ہے تماشائی  <m> پار دریا وہ کر نہیں سکتا  <e>
<s> پھر نہ کچھ باقی نشاں میرا رہے  <m> کچھ رہے تو بس بیاں میرا رہے  <e>
<s> جو جگر سے اٹھ رہا ہے دم بہ دم  <m> بعد میرے وہ دھواں میرا رہے  <e>
<s> کوئی چارہ ساز کوئی غم گسار  <m> بس کہ ایسا رازداں میرا رہے  <e>
<s> میں جیوں جتنا جیوں سب کے لیے  <m> زندگی کا یوں زیاں میرا رہے  <e>
<s> آبیاری میں لہو سے کر رہا  <m> بن خزاں کے گلستاں میرا رہے  <e>
<s> تم سوائے ماں کے گھر کے لے لو سب  <m> بس وہ ٹوٹا سا مکاں میرا رہے  <e>
<s> تھا مرا سب پر بچا کچھ بھی نہیں  <m> اب مرا مجھ میں رہا کچھ بھی نہیں  <e>
<s> میں بھلا کیوں کہتا گر ملتی خوشی  <m> زندگی غم کے سوا کچھ بھی نہیں  <e>
<s> عمر خدمت کو دی اور اس کے عوض  <m> ایک ہستی نے لیا کچھ بھی نہیں  <e>
<s> یاں ضمیر انسان کا مر کھپ چکا  <m> اور کہتے ہو ہوا کچھ بھی نہیں  <e>
<s> اس کے جانے پر مجھے ایسا لگا  <m> جیسے میرا اب رہا کچھ بھی نہیں  <e>
<s> دیکھیے مجنوں سی حالت ہو گئی  <m> اور کہتے ہو سہا کچھ بھی نہیں  <e>
<s> زندگی جی کر بھی اک انسان کو  <m> کیوں لگے اس نے جیا کچھ بھی نہیں  <e>
<s> آدمی سے ہو گے تم انسان کب  <m> وقت ہے اب بھی گیا کچھ بھی نہیں  <e>
<s> خاطر دنیا نہیں کیا کچھ کیا  <m> اور کہتے ہو کیا کچھ بھی نہیں  <e>
<s> آہ حسرت کرتے ہیں انساں گنہ  <m> حشر کی جیسے سزا کچھ بھی نہیں  <e>
<s> چاہ کی تم سے التجا کی ہے  <m> ہم نے کتنی حسیں خطا کی ہے  <e>
<s> ظلم جن دوستوں نے ڈھائے ہیں  <m> دل نے ان کے لیے دعا کی ہے  <e>
<s> زلف ہستی سنوارنے کے لیے  <m> ہم نے کوشش تو بارہا کی ہے  <e>
<s> ڈوبتے ہیں سفینے ساحل پر  <m> سب عنایت یہ نا خدا کی ہے  <e>
<s> اس پہ بندوں کی حاکمی کیسی  <m> جب یہ ساری زمیں خدا کی ہے  <e>
<s> فصل گل کی ہے آبرو ہم سے  <m> ہم سے ہے سیل رنگ و بو ہم سے  <e>
<s> حسن فطرت کے رازدار ہیں ہم  <m> پھول کرتے ہیں گفتگو ہم سے  <e>
<s> فرش گل پر بوقت صبح نسیم  <m> آ کے ملتی ہے با وضو ہم سے  <e>
<s> ہم شہید غم و الم ہی سہی  <m> زندگی تو ہے سرخ رو ہم سے  <e>
<s> نام ساقی کا ہو گیا ورنہ  <m> مے کدہ میں ہے ہا و ہو ہم سے  <e>
<s> بزم رنداں میں اب بھی باقی ہے  <m> وقعت بادہ و سبو ہم سے  <e>
<s> عشق کو بار زندگی نہ کہو  <m> بات اتنی بھی بے تکی نہ کہو  <e>
<s> دل کو جس میں ہو فکر سود و زیاں  <m> اس تجارت کو عاشقی نہ کہو  <e>
<s> کچھ تو مرنے کا حوصلہ دکھلاؤ  <m> صرف جینے کو زندگی نہ کہو  <e>
<s> دل لگی کے سوا بھی کچھ ہے عشق  <m> عشق کو محض دل لگی نہ کہو  <e>
<s> کچھ نہ کہہ کر بھی اپنے دل کی بات  <m> یوں بہ انداز خامشی نہ کہو  <e>
<s> سب کہو پر ہمیں خدا کے لئے  <m> اپنے محفل میں اجنبی نہ کہو  <e>
<s> جس کو کچھ آدمی کا درد نہ ہو  <m> ایسے ظالم کو آدمی نہ کہو  <e>
<s> زیست میں رنگ بھر گئی آخر  <m> وہ نظر کام کر گئی آخر  <e>
<s> جذب وحشت کی کارسازی سے  <m> دل کی قسمت سنور گئی آخر  <e>
<s> چیر کر پردۂ مہ و انجم  <m> آپ ہی پر نظر گئی آخر  <e>
<s> جو قیامت گزرنی تھی ہم پر  <m> دل کے ہاتھوں گزر گئی آخر  <e>
<s> ہائے وہ اک نگاہ دزدیدہ  <m> کیا کیا الزام دھر گئی آخر  <e>
<s> جو خلش دل میں تھی نہاں پہلے  <m> رگ و پے میں اتر گئی آخر  <e>
<s> عزم تاباں سے برسر منزل  <m> روشنی سی بکھر گئی آخر  <e>
<s> کوئی منزل نہ کوئی جادہ ہے  <m> اب مسافر کا کیا ارادہ ہے  <e>
<s> دل یہ کہتا ہے چاند نکلے گا  <m> تیرگی کل سے کچھ زیادہ ہے  <e>
<s> جتنے غم ہوں مجھے عطا کیجیئے  <m> دامن دل بہت کشادہ ہے  <e>
<s> کم سہی التفات دوست مگر  <m> میری امید سے زیادہ ہے  <e>
<s> راز اپنا جو کہہ دیا تو نے  <m> دل ناداں یہ کیا کیا تو نے  <e>
<s> درد دل کی نہ کی دوا تو نے  <m> نہ سنی میری التجا تو نے  <e>
<s> صاف ہے کس قدر یہ داد دست  <m> دل دیا میں نے اور لیا تو نے  <e>
<s> نذر میں نے کیا جو اپنا دل  <m> اس کے بدلے میں کیا دیا تو نے  <e>
<s> ہو عوض یا نہ ہو کرم ہے ترا  <m> دل مضطر تو لے لیا تو نے  <e>
<s> راہ پر مڑ کے کیوں مجھے دیکھا  <m> کی محبت کی ابتدا تو نے  <e>
<s> وعدہ کر کے جو لے لیا واپس  <m> اے ستم گر یہ کیوں کیا تو نے  <e>
<s> نہیں پہلو میں جب قیام و قرار  <m> اے خدا کیوں یہ دل دیا تو نے  <e>
<s> مجھ کو پیدا کیا خدا تو نے  <m> اور سب کچھ عطا کیا تو نے  <e>
<s> تیری رحمت کا کچھ حساب نہیں  <m> دی ہے ہر درد کی دوا تو نے  <e>
<s> کر کے توبہ سنبھل گیا عاصی  <m> پھر بھی اس کو بچا لیا تو نے  <e>
<s> دی ہیں دنیا میں نعمتیں کیا کیا  <m> اپنے بندوں کو اے خدا تو نے  <e>
<s> پہلے بتلا دیا گناہ ہے کیا  <m> عفو کی اس کی پھر خطا تو نے  <e>
<s> دور پھینکا نہ بعد مردن بھی  <m> پاس اپنے بلا لیا تو نے  <e>
<s> رحم تیرا غضب پہ غالب ہے  <m> کیوں بنائی سزا جزا تو نے  <e>
<s> آدمی کو وقار مل جائے  <m> گر جبیں کو غبار مل جائے  <e>
<s> کس کو پروا رہے مصائب کی  <m> فکر کو گر نکھار مل جائے  <e>
<s> آدمیت کا حسن ہے وہ شخص  <m> جس کو ان کا شعار مل جائے  <e>
<s> اک تمنا بڑے دنوں سے ہے  <m> لیلئ کوئے یار مل جائے  <e>
<s> وہ بڑا خوش نصیب ہے جس کو  <m> لذت انتظار مل جائے  <e>
<s> اک ذرا سوچئے تو ہوگا کیا  <m> گر جنوں کو قرار مل جائے  <e>
<s> آؤ کچھ ذکر روزگار کریں  <m> دور حاضر کے غم شمار کریں  <e>
<s> اور بھی بوجھ ہیں اسی سر پر  <m> آرزوئیں کہاں سوار کریں  <e>
<s> آپ نقصان سہہ نہ پائیں گے  <m> آپ دل کا نہ کاروبار کریں  <e>
<s> ہم سے تو بے رخی نہیں ہوتی  <m> جو بھی چاہیں ہمارے یار کریں  <e>
<s> آبلہ پا پیام چھوڑ گئے  <m> لوگ نظارۂ بہار کریں  <e>
<s> ہے تقاضائے غیرت امروز  <m> زور بازو پہ انحصار کریں  <e>
<s> اپنے دشمن ہزار نکلے ہیں  <m> ہاں مگر با وقار نکلے ہیں  <e>
<s> ہم بھی کیا بادہ خوار ہو جائیں  <m> شیخ تو بادہ خوار نکلے ہیں  <e>
<s> گھر کا رستہ نہ مل سکا ہم کو  <m> گھر سے جو ایک بار نکلے ہیں  <e>
<s> چاند بن چاندنی کہاں ہوگی  <m> گو ستارے ہزار نکلے ہیں  <e>
<s> خون دل دے کے جن کو سینچا تھا  <m> نخل سب خار دار نکلے ہیں  <e>
<s> بند کوچے کی دوسری جانب  <m> راستے بے شمار نکلے ہیں  <e>
<s> بعد اک عمر کی خموشی کے  <m> مصرعے سب زور دار نکلے ہیں  <e>
<s> دشت کی بد دعا نہ لو لوگو  <m> پیڑ کہتا ہے کیا سنو لوگو  <e>
<s> زندگی اک حسین منظر ہے  <m> ہر گھڑی دیکھتے رہو لوگو  <e>
<s> میرے ہاتھوں نے چھو لیا ہے اسے  <m> میرے ہاتھوں کو چوم لو لوگو  <e>
<s> اب جو روتے ہو اپنی قسمت پر  <m> میں نہ کہتا تھا مت کرو لوگو  <e>
<s> میرے بچے کا کچھ قصور نہیں  <m> میرے بچے کو چھوڑ دو لوگو  <e>
<s> دن کو کار دراز دہر رہا  <m> رات خوابوں کی وادیوں میں کٹی  <e>
<s> چاند خاموش جا رہا تھا کہیں  <m> ہم نے بھی اس سے کوئی بات نہ کی  <e>
<s> ساعت دید تیری عمر ہی کیا  <m> ابھی آئی نہ تھی کہ بیت گئی  <e>
<s> برگ آوارہ سے کوئی پوچھے  <m> بوئے گل کس کی جستجو میں گئی  <e>
<s> کس کا نغمہ ہے دل کی دھڑکن میں  <m> کس کی آواز پا سکوت بنی  <e>
<s> غم دل ہمرہی کرے نہ کرے  <m> انجم صبح ہم تو ڈوب چلے  <e>
<s> خامشی کس کے نقش پا پہ مٹی  <m> راستے کس کو ڈھونڈنے نکلے  <e>
<s> چاند تارے بھی شب گزیدہ ہیں  <m> سر مژگاں کوئی چراغ جلے  <e>
<s> پاس تھی منزل مراد مگر  <m> ہم غم رفتگاں کے ساتھ رہے  <e>
<s> شمع شب تاب ایک رات جلی  <m> جلنے والے تمام عمر جلے  <e>
<s> ایسے چپ چپ بھی کیا جیا جائے  <m> اب کہیں عشق ہی کیا جائے  <e>
<s> دل کے شیشے پہ ہے غبار بہت  <m> آج کچھ دیر رو لیا جائے  <e>
<s> اجنبی شہر بے نمک چہرے  <m> کسے ہم راز دل کیا جائے  <e>
<s> حبس کی پیاس ہے بجھے گی کہاں  <m> آب حیواں ہی گو پیا جائے  <e>
<s> دل ہے ویران شہر بھی خاموش  <m> فون ہی اس کو کر لیا جائے  <e>
<s> ایک دیوار جسم باقی ہے  <m> اب اسے بھی گرا دیا جائے  <e>
<s> جانے اے دوست کیا ہوا ہم کو  <m> تیرا غم بھی نہ اب رہا ہم کو  <e>
<s> ہم نہ آئیں کہیں یہ ممکن ہے  <m> آپ دیں تو سہی صدا ہم کو  <e>
<s> خشک پتے ہیں ہم نہ جانے کب  <m> لے اڑے باؤلی ہوا ہم کو  <e>
<s> کب سے ہیں ہم تو گوش بر آواز  <m> کچھ تو اے خامشی سنا ہم کو  <e>
<s> کس لیے خار ہوں تلاش میں ہم  <m> خود ہی ڈھونڈے گا راستہ ہم کو  <e>
<s> یوں ہی آ آ کے لپٹے جاتی ہے  <m> جانے کہتی ہے کیا صبا ہم کو  <e>
<s> رات آئی ہے گزر جائے گی  <m> روشنی بن کے بکھر جائے گی  <e>
<s> ہاں یوں ہی چاند کو تکتے رہنا  <m> چاندنی دل میں اتر جائے گی  <e>
<s> لذت درد بچا کر رکھنا  <m> نکہت جاں ہے بکھر جائے گی  <e>
<s> کرب کی آگ لگا لو دل سے  <m> کل خدا جانے کدھر جائے گی  <e>
<s> اسی رستے پہ بہا اپنا لہو  <m> اسی رستے سے سحر جائے گی  <e>
<s> جسم کٹنا تھا یہ معلوم نہ تھا  <m> یوں مری ذات بکھر جائے گی  <e>
<s> میں نے جی بھر کے تجھے دیکھنا ہے  <m> اب تری شکل نکھر جائے گی  <e>
<s> زندگی جس سے جاگتی ہے ابھی  <m> وہ کہانی تو ان کہی ہے ابھی  <e>
<s> راہ میں اور بھی میں کوہ گراں  <m> ایک دیوار ہی گری ہے ابھی  <e>
<s> جنبش لب ہی بن گئی طوفاں  <m> سینکڑوں حرف گفتنی ہے ابھی  <e>
<s> جب توقع کا سلسلہ ٹوٹا  <m> خوش گمانی کا دائرہ ٹوٹا  <e>
<s> نیند ٹوٹی تو خواب ٹوٹ گئے  <m> عکس بکھرا جب آئنہ ٹوٹا  <e>
<s> آج پھر جستجو کی موت ہوئی  <m> آج پھر میرا حوصلہ ٹوٹا  <e>
<s> تبصرہ زندگی پہ کیا کیجے  <m> جیسے پانی کا بلبلہ ٹوٹا  <e>
<s> پاس اپنے بوریا بستر نہ تھا  <m> اتنا سرمایہ بھی اپنے گھر نہ تھا  <e>
<s> دشت جنگل سائبان و در نہ تھا  <m> میں ہی میں تھا اور کوئی منظر نہ تھا  <e>
<s> دائروں میں بھی نہ گزری زندگی  <m> خواہشوں کا بھی کوئی محور نہ تھا  <e>
<s> ایک زنجیر ہوس کار نشاط  <m> اور کوئی سلسلہ ہٹ کر نہ تھا  <e>
<s> قتل کرتا تھا مجھے وہ پے بہ پے  <m> اس کے ہاتھوں میں مگر خنجر نہ تھا  <e>
<s> اپنے ہی ہم زاد سے ڈرتا ہوں میں  <m> یوں کسی آسیب سے کچھ ڈر نہ تھا  <e>
<s> ہم یہ سودا اپنے سر میں لے چلے  <m> اس گلی میں ایک بھی پتھر نہ تھا  <e>
<s> مدتوں بعد ہم کسی سے ملے  <m> یوں لگا جیسے زندگی سے ملے  <e>
<s> اس طرح کوئی کیوں کسی سے ملے  <m> اجنبی جیسے اجنبی سے ملے  <e>
<s> ساتھ رہنا مگر جدا رہنا  <m> یہ سبق ہم کو آپ ہی سے ملے  <e>
<s> ذکر کانٹوں کی دشمنی کا نہیں  <m> زخم پھولوں کی دوستی سے ملے  <e>
<s> ان کا ملنا بھی تھا نہ ملنا سا  <m> وہ ملے بھی تو بے رخی سے ملے  <e>
<s> دل نے مجبور کر دیا ہوگا  <m> جس سے ملنا نہ تھا اسی سے ملے  <e>
<s> ریزہ ریزہ ترک یہ رشتہ ہوا  <m> سچ کہیں تو جو ہوا اچھا ہوا  <e>
<s> یاد کر دریا کو صحرا رو پڑا  <m> اور پھر وہ آپ ہی دریا ہوا  <e>
<s> اس کے کوچے جا کے پوچھیں گے کبھی  <m> کیوں لگے یہ راستہ دیکھا ہوا  <e>
<s> ایک تو دل کے قدم بھی تیز تھے  <m> اس پہ زینہ عشق کا بھیگا ہوا  <e>
<s> تنہا تنہا سو گئے ہم اور پھر  <m> آیا تو تو یہ بھی کیا آنا ہوا  <e>
<s> دشت سے میں جو اپنے گھر آیا  <m> میرے دل میں خدا اتر آیا  <e>
<s> جس کی قیمت نہ دے سکا کوئی  <m> میرے حصے میں وہ گہر آیا  <e>
<s> ساری دنیا ہے راہ پر میری  <m> جب سے میں تیری راہ پر آیا  <e>
<s> کتنے پتھر ہیں سامنے لیکن  <m> بت گری کا کسے ہنر آیا  <e>
<s> کس نے دنیا کو زندگی دے دی  <m> موت کا دل بھی آج بھر آیا  <e>
<s> پھر در و بام ہو گئے رنگیں  <m> پھر لہو میرا موج پر آیا  <e>
<s> دیو قامت بنا ہوا گھوموں  <m> اپنے قد کو مگر چھپا نہ سکوں  <e>
<s> وہ بھی پہچانتا نہیں ہے مجھے  <m> میں بھی اپنی نظر کو جھٹلا دوں  <e>
<s> ہٹ گیا ہوں مدار سے اپنے  <m> اب میں یوں ہی خلا میں پھرتا ہوں  <e>
<s> ٹیلی ویژن پہ ایک چہرہ ہے  <m> کم سے کم اس کو دیکھ سکتا ہوں  <e>
<s> کب سے سوکھی پڑی ہے یہ دھرتی  <m> میں کسی کے لہو کا پیاسا ہوں  <e>
<s> اڑتے پھرتے ہیں ہر جگہ ہٹیل  <m> کوئی فرہاد ہے نہ اب مجنوں  <e>
<s> پوچھتی ہیں بھری پری سڑکیں  <m> کون ہے جس کے ساتھ میں گھوموں  <e>
<s> آج کل آپ ساتھ چلتے نہیں  <m> اس لئے لوگ ہم سے جلتے نہیں  <e>
<s> کیسے غزلوں کی رت جواں ہوگی  <m> جب نگاہوں کے تیر چلتے نہیں  <e>
<s> تم کو دنیا کہے گی دیوانا  <m> رت بدلتی ہے تم بدلتے نہیں  <e>
<s> شہروں شہروں ہمارا چہرہ ہے  <m> اور ہم گھر سے بھی نکلتے نہیں  <e>
<s> اپنی صورت پہ بھی نظر رکھئے  <m> آئنہ ہاتھ میں اگر رکھئے  <e>
<s> آپ پر جاں نثار کر دیں سب  <m> بات بس ایسی پر اثر رکھئے  <e>
<s> اک نا اک دن یہ کام آئے گا  <m> ہاتھ میں اپنے کچھ ہنر رکھئے  <e>
<s> پیار کوئی ہنسی یا کھیل نہیں  <m> آپ پتھر سا پھر جگر رکھئے  <e>
<s> چھاؤں ان کی بڑی ہی شیتل ہے  <m> گھر میں بوڑھا بھی اک شجر رکھئے  <e>
<s> بھولنا چاہتا کہاں ہوں میں  <m> درد ہے اور بس رواں ہوں میں  <e>
<s> آج کچھ یاد آ رہی ہو یوں  <m> تم زمیں اور آسماں ہوں میں  <e>
<s> کیا ہوا جو حساب مانگا ہے  <m> کیا غموں کی کوئی دکاں ہوں میں  <e>
<s> روشنی کچھ چراغ کی لاؤ  <m> جس جگہ دفن ہوں نہاں ہوں میں  <e>
<s> دن دکھائے زمانے نے ایسے  <m> اب نہیں میر کارواں ہوں میں  <e>
<s> سادگی ہے ادا میں اس کی جو  <m> عشق میں یار رائیگاں ہوں میں  <e>
<s> نارسائی مقام ہوتی ہے  <m> نیم شب جاں تمام ہوتی ہے  <e>
<s> شمس کا ہم کہا نہیں سنتے  <m> چھاؤں میں رند شام ہوتی ہے  <e>
<s> ایسا اس نے کیا مجھے کامل  <m> بزم گل زار عام ہوتی ہے  <e>
<s> جب گلی میں تری خلافت ہے  <m> راہ ارض قیام ہوتی ہے  <e>
<s> سادگی یوں آزمائی جائے گی  <m> نت نئی تہمت لگائی جائے گی  <e>
<s> جاگتے گزری ہے ساری زندگی  <m> اب ہمیں لوری سنائی جائے گی  <e>
<s> سوچ کا روزن بھی آخر کیوں رہے  <m> روشنی یہ بھی بجھائی جائے گی  <e>
<s> سب پرانے گھر گرائے جائیں گے  <m> اک نئی دنیا بسائی جائے گی  <e>
<s> دوڑ ہوگی اور وہ بھی شوقیہ  <m> دھول بستی میں اڑائی جائے گی  <e>
<s> آسماں کو بھی نہ بخشا جائے گا  <m> چاند پر کالک لگائی جائے گی  <e>
<s> یہ جزیرہ تب ہمیں اپنائے گا  <m> جب ہر اک کشتی جلائی جائے گی  <e>
<s> بے حس و کج فہم و لا پروا کہے  <m> کل مورخ جانے ہم کو کیا کہے  <e>
<s> اس طرح رہتے ہیں اس گھر کے مکیں  <m> جس طرح بہرا سنے گونگا کہے  <e>
<s> راز ہائے ضبط غم کیا چھپ سکیں  <m> ہونٹ جب خاموش ہوں چہرہ کہے  <e>
<s> اس لیے ہر شخص کو دیکھا کیا  <m> کاش کوئی تو مجھے اپنا کہے  <e>
<s> ہے تکلم آئینہ احساس کا  <m> جس کی جیسی سوچ ہو ویسا کہے  <e>
<s> پڑھ چکے دریا قصیدہ ابر کا  <m> کیا زبان خشک سے صحرا کہے  <e>
<s> بد گمانی صرف میری ذات سے  <m> میں تو وہ کہتا ہوں جو دنیا کہے  <e>
<s> میرے مرشد ہو پیشوا ہو تم  <m> میری صورت میں مدعا ہو تم  <e>
<s> ڈھونڈھے پاتا نہیں تمہیں ہر شخص  <m> پر سبھوں میں خلا ملا ہو تم  <e>
<s> معنیٔ مصطفیٰ تمہیں تو ہو  <m> کاشف سر لا مکاں ہو تم  <e>
<s> جاں بھی ہو دل ہو جنبش اعضا  <m> بود ہو کل مری بقا ہو تم  <e>
<s> جب تمہیں تم ہو ہر ادا میری  <m> پھر بھلا مجھ سے کب جدا ہو تم  <e>
<s> ہر جگہ جب تمہیں ہو غیر نہیں  <m> دونوں عالم میں برملا ہو تم  <e>
<s> جس کو سب کہتے ہیں سمندر ہے  <m> قطرۂ اشک دیدۂ تر ہے  <e>
<s> ابروئے یار دل کا خنجر ہے  <m> مژۂ یار نوک نشتر ہے  <e>
<s> چشم عاشق سے دو بہے دریا  <m> ایک تسنیم ایک کوثر ہے  <e>
<s> خانۂ دل ہے غیر سے خالی  <m> شوق سے آؤ آپکا گھر ہے  <e>
<s> قطعی آج فیصلہ ہوگا  <m> تیری تلوار ہے مرا سر ہے  <e>
<s> اب تو دھونی رما کے بیٹھے ہیں  <m> در جاناں پے اپنا بستر ہے  <e>
<s> طمع ہر اک کا دین و ایماں ہے  <m> جس کو دیکھو وہ بندۂ زر ہے  <e>
<s> خوب دل کھول کر جفا کر لو  <m> بندہ مدت سے اس کا خوگر ہے  <e>
<s> بام پر جلوہ گر ہے وہ شاید  <m> کوئے جاناں میں شور محشر ہے  <e>
<s> گئی فصل بہار گلشن سے  <m> بلبلوں اڑ چلو نشیمن سے  <e>
<s> فاتحہ بھی پڑھا نہ تربت پر  <m> جا کے لوٹ آئے میری مدفن سے  <e>
<s> مجھ کو کافی تھی قید حلقۂ زلف  <m> بیڑیاں کیوں بنائیں آہن سے  <e>
<s> زلف کے پیچ سے نہ رہ غافل  <m> دوستی کر دلا نہ دشمن سے  <e>
<s> ہو گریباں کا چاک خاک رفو  <m> تار ہاتھ آئے جب نہ دامن سے  <e>
<s> ناز و عشوہ نیا نہیں سیکھا  <m> شوخ طرار ہے لڑکپن سے  <e>
<s> چھوڑ کر تم اگر گئے تنہا  <m> جی نکل جائے گا مرے تن سے  <e>
<s> واہ کیا حسن کیسا جوبن ہے  <m> کیسی ابرو ہیں کیسی چتون ہے  <e>
<s> جس کو دیکھو وہ نور کا بقعہ  <m> یے پرستان ہے کہ لندن ہے  <e>
<s> عبث ان کو مسیح کہتے ہیں  <m> مار رکھنے کا ان میں لچھن ہے  <e>
<s> حسن دکھلا رہا ہے جلوۂ حق  <m> روئے تاباں سے صاف روشن ہے  <e>
<s> رسم الٹی ہے خوب رویوں میں  <m> دوست جس کے بنو وہ دشمن ہے  <e>
<s> حال عشاق کو بتاتے ہیں  <m> اور ابھی خیر سے لڑکپن ہے  <e>
<s> ہجر جاناں میں جی سے جانا ہے  <m> بس یہی موت کا بہانہ ہے  <e>
<s> کیوں نہ برسائیں اشک دیدۂ تر  <m> آتش عشق کا بجھانا ہے  <e>
<s> ہو عدو جس پہ کیجیئے احسان  <m> کچھ عجب طرح کا زمانہ ہے  <e>
<s> یاد دلوا کے داستان وصال  <m> عاشق زار کو رلانا ہے  <e>
<s> رکھ دلا روز و شب امید وصال  <m> رنج فرقت اگر بھلانا ہے  <e>
<s> جان جاتی ہے جس جگہ سب کی  <m> اسی کوچے میں اپنا جانا ہے  <e>
<s> کوئی دم میں عدم کو ہوں راہی  <m> آ اگر تجھ کو اب بھی آنا ہے  <e>
<s> غیروں کے ساتھ گاتے جاتے ہو  <m> چٹکیوں میں ہمیں اڑاتے ہو  <e>
<s> کون استاد مل گیا کامل  <m> کس سے ضربیں یہ سیکھ آتے ہو  <e>
<s> نقش کس کا اپر اٹھا منہ پر  <m> اب تو نقشہ نیا بٹھاتے ہو  <e>
<s> کبھو سو رہتے ہو دوپٹہ تان  <m> کبھی اک تان مار جاتے ہو  <e>
<s> کبھو کرتے ہو جھانجھ آ ہم سے  <m> کبھی جھانجھ اور دف بجاتے ہو  <e>
<s> کبھو لڑنے کا تار ہے اور گاہ  <m> تار طبنور پر چڑھاتے ہو  <e>
<s> تالی دے تھپڑی مار اور لڑ بھڑ  <m> تھاپ مردنگ پر لگاتے ہو  <e>
<s> ہوتی ہے جب کہیں سے دوت دپک  <m> کیوں ہمیں آ کے کھڑکھڑاتے ہو  <e>
<s> وعدہ ٹلتا ہے جب تو راہ میں دیکھ  <m> بتی دے مجھ کو گڑگڑاتے ہو  <e>
<s> تجھ میں جس دم دھیان جاتا ہے  <m> ہوش آیا اس آن جاتا ہے  <e>
<s> دل مرا گم ہوا صنم اللہ  <m> تجھ پہ میرا گمان جانا ہے  <e>
<s> تیرے مژگاں کی کیا کروں تعریف  <m> تیر یہ بے کمان جاتا ہے  <e>
<s> ہائے ظالم ہوں نیم جاں ٹک دیکھ  <m> ہاتھ سے اک جوان جاتا ہے  <e>
<s> سج مرے شوخ کی ذرا دیکھو  <m> جیسے بانکا پٹھان جاتا ہے  <e>
<s> ایک برچھی سے مار جاتے ہو  <m> در پر آ جب پکار جاتے ہو  <e>
<s> ہم سے بدتے ہو شرط پھر دیکھو  <m> بار بار ہار ہار جاتے ہو  <e>
<s> اسی رستے سے دیکھتا ہوں میں  <m> جب نہ تب ہو دو چار جاتے ہو  <e>
<s> بھلا جاتے تو ہو کھڑے ہی کھڑے  <m> ہم سے ہو ہمکنار جاتے ہو  <e>
<s> یوں چڑھا جوتا کس کمر ہو چلے  <m> جب سے گنگا کے پار جاتے ہو  <e>
<s> یاد میں کس کی غن غنا انّا  <m> یوں بجاتے ستار جاتے ہو  <e>
<s> اس کی صورت کو دیکھ کر بھولے  <m> ہائے ہم بھولے سر بسر بھولے  <e>
<s> منہ کا میٹھا تھا پیٹ کا کھوٹا  <m> جھوٹی میٹھی سی بات پر بھولے  <e>
<s> دیکھو اس میری یاد کو اور وہ  <m> مجھ پہ کرتا نہیں نظر بھولے  <e>
<s> اس کے عشاق ہو گئے وحشی  <m> سب یہ خانہ خراب گھر بھولے  <e>
<s> جب فراموش و یاد بھی کھیلے  <m> ایک ادھر ہم تم اک ادھر بھولے  <e>
<s> ہم فراموش کی فراموشی  <m> اور تم یاد عمر بھر بھولے  <e>
<s> بھولے بھٹکے سے یاں تم آ نکلے  <m> نشہ میں راہ کچھ مگر بھولے  <e>
<s> نخل آہ ایک چھٹ نہ پھولے گا  <m> اس کو پھلتا نہیں ثمر بھولے  <e>
<s> جبکہ غصے کے بیچ آتے ہو  <m> لاکھ لاکھ ایک کی سناتے ہو  <e>
<s> کیسے ہر کھائے سے بنے پیارے  <m> بات کرتے ہی کاٹ کھاتے ہو  <e>
<s> اڑتی چڑیا کو ہم پرکھتے ہیں  <m> کسے باتوں میں تم اڑاتے ہو  <e>
<s> کہو مجھ سے بھی چل سکوگے کیا  <m> بیٹھو جی باتیں کیا بناتے ہو  <e>
<s> جس نہ تس پر نہ دیکھ دہ پڑنا  <m> بھلے متوالے مدھ کے ماتے ہو  <e>
<s> جب میں دیکھوں ہوں آنکھ بھر کے تمہیں  <m> بدل آنکھیں مجھے دھراتے ہو  <e>
<s> کیا تمہاری گدھی چرائی میں  <m> گالیاں دے جو منہ چراتے ہو  <e>
<s> آج مہندی لگائے بیٹھے ہیں  <m> خوب وہ رنگ لائے بیٹھے ہیں  <e>
<s> میرے آتے ہی ہو گئے برہم  <m> کچھ کسی کے سکھائے بیٹھے ہیں  <e>
<s> تیغ کھینچی ہے قتل پر میرے  <m> ہاتھ مجھ سے اٹھائے بیٹھے ہیں  <e>
<s> میں شکایت جفا کی کرتا ہوں  <m> چپکے وہ سر جھکائے بیٹھے ہیں  <e>
<s> دم چرائے ہوئے پڑے ہیں ہم  <m> وہ جو بالیں پہ آئے بیٹھے ہیں  <e>
<s> امتحاں کو کہا تو بولے وہ  <m> ہم تمہیں آزمائے بیٹھے ہیں  <e>
<s> کس کو نظروں سے آج اتاریں گے  <m> کیوں وہ تیوری چڑھائے بیٹھے ہیں  <e>
<s> دیکھیے کب وہ شمع رو آئے  <m> شام سے لو لگائے بیٹھے ہیں  <e>
<s> ٹالنا وصل کا جو ہے منظور  <m> خود سے خود منہ تھوتھائے بیٹھے ہیں  <e>
<s> سادہ پن میں ہزار جوبن ہے  <m> بال کھولے نہائے بیٹھے ہیں  <e>
<s> جوش پر اپنی مستیاں آئیں  <m> یاد کس کی یہ شوخیاں آئیں  <e>
<s> باتوں باتوں میں لے لیا دل کو  <m> تمہیں کیوں کر یہ پھرتیاں آئیں  <e>
<s> کہیں ان کو نہ یاد آیا ہوں  <m> آج کیوں مجھ کو ہچکیاں آئیں  <e>
<s> دونوں عالم ہوئے تہ و بالا  <m> ان کو کیوں خوش خرامیاں آئیں  <e>
<s> رک رہا دم جو آ کے آنکھوں میں  <m> یاد کس بت کی انکھڑیاں آئیں  <e>
<s> بال کھولے نہا رہے تھے وہ  <m> کیا ہی گھر گھر کے بدلیاں آئیں  <e>
<s> تم جو سوئے تو تلوے سہلانے  <m> میری آنکھوں کی پتلیاں آئیں  <e>
<s> پھر لگاتے ہو مہندی ہاتھوں میں  <m> یاد پھر رنگ ریلیاں آئیں  <e>
<s> جوش وحشت کے دن پھر آ پہنچے  <m> مژدہ اے دل کہ بیڑیاں آئیں  <e>
<s> پڑ گیا ہاتھ جب گریباں پر  <m> ہاتھ دو چار دھجیاں آئیں  <e>
<s> نخل امید بارور نہ ہوا  <m> پھول آئے نہ پتیاں آئیں  <e>
<s> میں نے فرقت میں آہیں کیں دو چار  <m> لوگ سمجھے کہ آندھیاں آئیں  <e>
<s> کل سے دل کو جو کل نہیں پڑتی  <m> یاد کس کی کلائیاں آئیں  <e>
<s> میں نے لکھے یہاں سے مطلب دل  <m> واں سے لکھ لکھ کے گالیاں آئیں  <e>
<s> رخ پہ بوسوں کے بن گئے ہیں نشاں  <m> غازہ ملیے کہ جھائیاں آئیں  <e>
<s> حسب وعدہ جو کل نہ آئے تم  <m> دل میں لاکھوں برائیاں آئیں  <e>
<s> آیا گلشن میں جب وہ سرو سہی  <m> گرد پھرنے کو قمریاں آئیں  <e>
<s> اپنے جینے سے ہو گئی نفرت  <m> یاد کس کی رکھائیاں آئیں  <e>
<s> جی نہ لگنا تھا حسرتوں کے بغیر  <m> خوش ہوا دل سہیلیاں آئیں  <e>
<s> دل تڑپنے لگا جو سینے میں  <m> یاد کس بت کی شوخیاں آئیں  <e>
<s> صاف ہم تم سے آج کہتے ہیں  <m> سب تمہیں بد مزاج کہتے ہیں  <e>
<s> تیرے بیمار غم کو ہے وہ مرض  <m> حکما لا علاج کہتے ہیں  <e>
<s> میری دھڑکن سے وہ بھی نہ بے چین  <m> ہاں اسے اختلاج کہتے ہیں  <e>
<s> کیا عناصر میں ہے تری قدرت  <m> بس اسے امتزاج کہتے ہیں  <e>
<s> ہے شہادت کی آرزو قاتل  <m> دل کی ہم احتیاج کہتے ہیں  <e>
<s> داغ سودا نے سرفراز کیا  <m> ہم اسے اپنا تاج کہتے ہیں  <e>
<s> گر جفا کی نہ ہو وفا مانع  <m> کوئی ظالم نہیں ترا مانع  <e>
<s> چارہ گر کے الٰہی ٹوٹیں ہاتھ  <m> ہو گئی درد کی دوا مانع  <e>
<s> سامنے تیرے دم نہ نکلا ہائے  <m> حسرتوں کی ہوئی قضا مانع  <e>
<s> کیوں نہ الٹی نقاب چہرے سے  <m> حشر کی کیوں ہوئی حیا مانع  <e>
<s> کیوں نہ پھیری چھری رکا کیوں ہاتھ  <m> تیرا جلاد کون تھا مانع  <e>
<s> چھوڑ کر پردہ ہٹ گیا وہ شوخ  <m> نالہ دیدار کا ہوا مانع  <e>
<s> سارے عالم میں نور ہے تیرا  <m> ہر جگہ پر ظہور ہے تیرا  <e>
<s> شرق سے غرب قاف سے تا قاف  <m> تذکرہ دور دور ہے تیرا  <e>
<s> دل عاشق کو کیوں جلاتا ہے  <m> یہ بھی کیا کوہ طور ہے تیرا  <e>
<s> میں کہاں اور تیرا نام کہاں  <m> سب کرم کا وفور ہے تیرا  <e>
<s> شب فرقت کو کیوں دراز کیا  <m> کیا یہ روز نشور ہے تیرا  <e>
<s> اس ستم گر کا کیا کریں شکوہ  <m> او رے دل سب قصور ہے تیرا  <e>
<s> رحم کر آسماں پہ اے باری  <m> بندۂ پر قصور ہے تیرا  <e>
<s> دیکھ تیرا جمال کچھ کا کچھ  <m> دل میں آیا خیال کچھ کا کچھ  <e>
<s> آج لگتا ہے میری آنکھوں میں  <m> وہ مرا نونہال کچھ کا کچھ  <e>
<s> دیکھ اس من ہرن کی آنکھوں کو  <m> ہو گیا اس کا حال کچھ کا کچھ  <e>
<s> خط پہ اس کے تو تھی کچھ اور ہی بہار  <m> ہے فریبندہ خال کچھ کا کچھ  <e>
<s> ہے ترقی میں اس خوش ابرو کا  <m> حسن مثل ہلال کچھ کا کچھ  <e>
<s> حال دکھلاتے ہیں زمانے کا  <m> گردش ماہ و سال کچھ کا کچھ  <e>
<s> یار کے بن بہار کیا کیجے  <m> گل نہ ہووے تو خار کیا کیجے  <e>
<s> کام میرا تو ہو چلا آخر  <m> اے مرے کردگار کیا کیجے  <e>
<s> کوئی وعدہ وفا نہیں کرتا  <m> وہ تغافل شعار کیا کیجے  <e>
<s> مثل آئینہ خود نما میرا  <m> سب سے ہو ہے دو چار کیا کیجے  <e>
<s> سوز دل میرا مجھ کو دے ہے جلا  <m> آہ مثل چنار کیا کیجے  <e>
<s> عشق نے کر دیا مجھے مجبور  <m> اب نہیں اختیار کیا کیجے  <e>
<s> مثل زلف بتاں فسانۂ دل  <m> ہے طویل اختصار کیا کیجے  <e>
<s> گزری جو دل پہ میرے ہو گزری  <m> اس کا اب اشتہار کیا کیجے  <e>
<s> دل تو گلچیں ہے تیرے گلشن کا  <m> لے کے گل رو ہزار کیا کیجے  <e>
<s> وہ تو آتا نہیں ہے میرے پاس  <m> اے دل بے قرار کیا کیجے  <e>
<s> بے طرح ہے مجھے یہ مشکل عشق  <m> صاحب ذوالفقار کیا کیجے  <e>
<s> در پہ تیرے پکار کی فریاد  <m> سمع تو نے نہ یار کی فریاد  <e>
<s> نہیں سنتا ہے لالہ رو میرا  <m> اس دل داغ دار کی فریاد  <e>
<s> آہ سنتا ہے کب وہ رشک بہار  <m> ہم نے گو اب ہزار کی فریاد  <e>
<s> دیکھ اس رشک گل کو جوں بلبل  <m> میں نے بے اختیار کی فریاد  <e>
<s> ہجر میں تیرے میری آنکھوں نے  <m> رو رو جیوں آبشار کی فریاد  <e>
<s> روز سنتے ہیں ہم خزاں میں آہ  <m> بلبلوں سے بہار کی فریاد  <e>
<s> شرر گرم عشق پر جل کے  <m> دل نے اسپند وار کی فریاد  <e>
<s> کون سنتا ہے کس سے جا کہیے  <m> اس دل بے قرار کی فریاد  <e>
<s> نالۂ زار کو مرے سن کر  <m> نے نیں ہو دل فگار کی فریاد  <e>
<s> راہ الفت میں میں نے ہر دل چاک  <m> جیوں جرس بار بار کی فریاد  <e>
<s> گل نے بلبل کی سن لی سن تو بھی  <m> اپنے مہجور زار کی فریاد  <e>
<s> اف نہ حلق بریدہ نے کی مرے  <m> خنجر آب دار کی فریاد  <e>
<s> ہو گیا خاک پر کسی سے نہ کی  <m> میں نے اس شہسوار کی فریاد  <e>
<s> کل تک اس کی وہ مہربانی تھی  <m> آج دیکھا تو سرگرانی تھی  <e>
<s> کیا غمگین اس نے ہم کو نت  <m> جس کے ملنے کی شادمانی تھی  <e>
<s> گو بہ ظاہر وہ غیر سے تھا دو چار  <m> ہم سے بھی دوستی نبھانی تھی  <e>
<s> جل بجھے تب کھلا پتنگوں پر  <m> شمع اور دوستی زبانی تھی  <e>
<s> آ گیا رحم اس کے دل میں آہ  <m> ہم نے یوں اپنی مرگ ٹھانی تھی  <e>
<s> سو گیا سنتے ہی وہ غم کی مرے  <m> سرگزشت اس کے تئیں کہانی تھی  <e>
<s> یار جب ہم کنار ہووے گا  <m> دل کو میرے قرار ہووے گا  <e>
<s> گزرا مجھ خاک سے جو دامن کش  <m> یہ وہی شہسوار ہووے گا  <e>
<s> تاب کیا ماہ چار دہ کو جو ٹک  <m> اس پری سے دو چار ہووے گا  <e>
<s> مہر اس رخ کے آگے افسردہ  <m> جوں چراغ مزار ہووے گا  <e>
<s> گل نزاکت کے آگے اس رو کے  <m> چشم بلبل میں خار ہووے گا  <e>
<s> سرو اس قد راست کے آگے  <m> بندۂ چوب دار ہووے گا  <e>
<s> گرچہ عالم میں ہر کوئی تیرا  <m> عاشق غم گسار ہووے گا  <e>
<s> یاد کر ہم سا پر نہ کوئی پیارے  <m> فدویٔ جاں نثار ہووے گا  <e>
<s> موت ہی چارہ ساز فرقت ہے  <m> رنج مرنے کا مجھ کو راحت ہے  <e>
<s> ہو چکا وصل وقت رخصت ہے  <m> اے اجل جلد آ کہ فرصت ہے  <e>
<s> روز کی داد کون دیوے گا  <m> ظلم کرنا تمہاری عادت ہے  <e>
<s> کارواں عمر کا ہے رخت بدوش  <m> ہر نفس بانگ کوس رحلت ہے  <e>
<s> سانس اک پھانس سی کھٹکتی ہے  <m> دم نکلتا نہیں مصیبت ہے  <e>
<s> کوئی امید بر نہیں آتی  <m> کوئی صورت نظر نہیں آتی  <e>
<s> موت کا ایک دن معین ہے  <m> نیند کیوں رات بھر نہیں آتی  <e>
<s> آگے آتی تھی حال دل پہ ہنسی  <m> اب کسی بات پر نہیں آتی  <e>
<s> جانتا ہوں ثواب طاعت و زہد  <m> پر طبیعت ادھر نہیں آتی  <e>
<s> ہے کچھ ایسی ہی بات جو چپ ہوں  <m> ورنہ کیا بات کر نہیں آتی  <e>
<s> کیوں نہ چیخوں کہ یاد کرتے ہیں  <m> میری آواز گر نہیں آتی  <e>
<s> داغ دل گر نظر نہیں آتا  <m> بو بھی اے چارہ گر نہیں آتی  <e>
<s> ہم وہاں ہیں جہاں سے ہم کو بھی  <m> کچھ ہماری خبر نہیں آتی  <e>
<s> مرتے ہیں آرزو میں مرنے کی  <m> موت آتی ہے پر نہیں آتی  <e>
<s> کعبے کس منہ سے جاؤ گے غالب  <m> شرم تم کو مگر نہیں آتی  <e>
<s> درد منت کش دوا نہ ہوا  <m> میں نہ اچھا ہوا برا نہ ہوا  <e>
<s> جمع کرتے ہو کیوں رقیبوں کو  <m> اک تماشا ہوا گلا نہ ہوا  <e>
<s> ہم کہاں قسمت آزمانے جائیں  <m> تو ہی جب خنجر آزما نہ ہوا  <e>
<s> کتنے شیریں ہیں تیرے لب کہ رقیب  <m> گالیاں کھا کے بے مزا نہ ہوا  <e>
<s> ہے خبر گرم ان کے آنے کی  <m> آج ہی گھر میں بوریا نہ ہوا  <e>
<s> کیا وہ نمرود کی خدائی تھی  <m> بندگی میں مرا بھلا نہ ہوا  <e>
<s> جان دی دی ہوئی اسی کی تھی  <m> حق تو یوں ہے کہ حق ادا نہ ہوا  <e>
<s> زخم گر دب گیا لہو نہ تھما  <m> کام گر رک گیا روا نہ ہوا  <e>
<s> رہزنی ہے کہ دل ستانی ہے  <m> لے کے دل دلستاں روانہ ہوا  <e>
<s> ابن مریم ہوا کرے کوئی  <m> میرے دکھ کی دوا کرے کوئی  <e>
<s> شرع و آئین پر مدار سہی  <m> ایسے قاتل کا کیا کرے کوئی  <e>
<s> چال جیسے کڑی کمان کا تیر  <m> دل میں ایسے کے جا کرے کوئی  <e>
<s> بات پر واں زبان کٹتی ہے  <m> وہ کہیں اور سنا کرے کوئی  <e>
<s> بک رہا ہوں جنوں میں کیا کیا کچھ  <m> کچھ نہ سمجھے خدا کرے کوئی  <e>
<s> نہ سنو گر برا کہے کوئی  <m> نہ کہو گر برا کرے کوئی  <e>
<s> روک لو گر غلط چلے کوئی  <m> بخش دو گر خطا کرے کوئی  <e>
<s> کون ہے جو نہیں ہے حاجت مند  <m> کس کی حاجت روا کرے کوئی  <e>
<s> کیا کیا خضر نے سکندر سے  <m> اب کسے رہنما کرے کوئی  <e>
<s> پھر کچھ اک دل کو بے قراری ہے  <m> سینہ جویائے زخم کاری ہے  <e>
<s> پھر جگر کھودنے لگا ناخن  <m> آمد فصل لالہ کاری ہے  <e>
<s> قبلۂ مقصد نگاہ نیاز  <m> پھر وہی پردۂ عماری ہے  <e>
<s> چشم دلال جنس رسوائی  <m> دل خریدار ذوق خواری ہے  <e>
<s> وہ ہی صد رنگ نالہ فرسائی  <m> وہ ہی صد گونہ اشک باری ہے  <e>
<s> دل ہوائے خرام ناز سے پھر  <m> محشرستان بے قراری ہے  <e>
<s> جلوہ پھر عرض ناز کرتا ہے  <m> روز بازار جاں سپاری ہے  <e>
<s> پھر اسی بے وفا پہ مرتے ہیں  <m> پھر وہی زندگی ہماری ہے  <e>
<s> پھر کھلا ہے در عدالت ناز  <m> گرم بازار فوج داری ہے  <e>
<s> ہو رہا ہے جہان میں اندھیر  <m> زلف کی پھر سرشتہ داری ہے  <e>
<s> پھر دیا پارۂ جگر نے سوال  <m> ایک فریاد و آہ و زاری ہے  <e>
<s> پھر ہوئے ہیں گواہ عشق طلب  <m> اشک باری کا حکم جاری ہے  <e>
<s> دل و مژگاں کا جو مقدمہ تھا  <m> آج پھر اس کی روبکاری ہے  <e>
<s> وہ فراق اور وہ وصال کہاں  <m> وہ شب و روز و ماہ و سال کہاں  <e>
<s> فرصت کار و بار شوق کسے  <m> ذوق نظارۂ جمال کہاں  <e>
<s> دل تو دل وہ دماغ بھی نہ رہا  <m> شور سودائے خطّ و خال کہاں  <e>
<s> تھی وہ اک شخص کے تصّور سے  <m> اب وہ رعنائی خیال کہاں  <e>
<s> ایسا آساں نہیں لہو رونا  <m> دل میں طاقت جگر میں حال کہاں  <e>
<s> ہم سے چھوٹا قمار خانۂ عشق  <m> واں جو جاویں گرہ میں مال کہاں  <e>
<s> فکر دنیا میں سر کھپاتا ہوں  <m> میں کہاں اور یہ وبال کہاں  <e>
<s> نہ گل نغمہ ہوں نہ پردۂ ساز  <m> میں ہوں اپنی شکست کی آواز  <e>
<s> تو اور آرائش خم کاکل  <m> میں اور اندیشہ ہائے دور دراز  <e>
<s> لاف تمکیں فریب سادہ دلی  <m> ہم ہیں اور راز ہائے سینہ گداز  <e>
<s> ہوں گرفتار الفت صیاد  <m> ورنہ باقی ہے طاقت پرواز  <e>
<s> وہ بھی دن ہو کہ اس ستم گر سے  <m> ناز کھینچوں بجائے حسرت ناز  <e>
<s> نہیں دل میں مرے وہ قطرۂ خوں  <m> جس سے مژگاں ہوئی نہ ہو گلباز  <e>
<s> اے ترا غمزہ یک قلم انگیز  <m> اے ترا ظلم سر بہ سر انداز  <e>
<s> تو ہوا جلوہ گر مبارک ہو  <m> ریزش سجدۂ جبین نیاز  <e>
<s> مجھ کو پوچھا تو کچھ غضب نہ ہوا  <m> میں غریب اور تو غریب نواز  <e>
<s> دل ناداں تجھے ہوا کیا ہے  <m> آخر اس درد کی دوا کیا ہے  <e>
<s> ہم ہیں مشتاق اور وہ بےزار  <m> یا الہی یہ ماجرا کیا ہے  <e>
<s> میں بھی منہ میں زبان رکھتا ہوں  <m> کاش پوچھو کہ مدّعا کیا ہے  <e>
<s> جب کہ تجھ بن نہیں کوئی موجود  <m> پھر یہ ہنگامہ اے خدا کیا ہے  <e>
<s> یہ پری چہرہ لوگ کیسے ہیں  <m> غمزہ و عشوہ و ادا کیا ہے  <e>
<s> شکن زلف عنبریں کیوں ہے  <m> نگہ چشم سرمہ سا کیا ہے  <e>
<s> سبزہ و گل کہاں سے آئے ہیں  <m> ابر کیا چیز ہے ہوا کیا ہے  <e>
<s> ہم کو ان سے وفا کی ہے امّید  <m> جو نہیں جانتے وفا کیا ہے  <e>
<s> ہاں بھلا کر ترا بھلا ہوگا  <m> اور درویش کی صدا کیا ہے  <e>
<s> جان تم پر نثار کرتا ہوں  <m> میں نہیں جانتا دعا کیا ہے  <e>
<s> میں انھیں چھیڑوں اور کچھ نہ کہیں  <m> چل نکلتے جو مے پیے ہوتے  <e>
<s> قہر ہو یا بلا ہو جو کچھ ہو  <m> کاشکے تم مرے لیے ہوتے  <e>
<s> میری قسمت میں غم گر اتنا تھا  <m> دل بھی یا رب کئی دیے ہوتے  <e>
<s> پھر اس انداز سے بہار آئی  <m> کہ ہوئے مہر و مہ تماشائی  <e>
<s> دیکھو اے ساکنان خطۂ خاک  <m> اس کو کہتے ہیں عالم آرائی  <e>
<s> کہ زمیں ہو گئی ہے سر تا سر  <m> رو کش سطح چرخ مینائی  <e>
<s> سبزے کو جب کہیں جگہ نہ ملی  <m> بن گیا روئے آب پر کائی  <e>
<s> سبزہ و گل کے دیکھنے کے لیے  <m> چشم نرگس کو دی ہے بینائی  <e>
<s> ہے ہوا میں شراب کی تاثیر  <m> بادہ نوشی ہے باد پیمائی  <e>
<s> درد ہو دل میں تو دوا کیجے  <m> دل ہی جب درد ہو تو کیا کیجے  <e>
<s> ہم کو فریاد کرنی آتی ہے  <m> آپ سنتے نہیں تو کیا کیجے  <e>
<s> ان بتوں کو خدا سے کیا مطلب  <m> توبہ توبہ خدا خدا کیجے  <e>
<s> رنج اٹھانے سے بھی خوشی ہو گی  <m> پہلے دل درد آشنا کیجے  <e>
<s> عرض شوخی نشاط عالم ہے  <m> حسن کو اور خود نما کیجے  <e>
<s> دشمنی ہو چکی بہ قدر وفا  <m> اب حق دوستی ادا کیجے  <e>
<s> اس کی یادوں سے لے کے منظوری  <m> بعد مدت کے نیند کی پوری  <e>
<s> وصل ہے اپنی ذات کی قربت  <m> ہجر ہے اپنے آپ سے دوری  <e>
<s> روشنی کر دیا جلا لیکن  <m> دھیان میں رکھ ہوا کی مخموری  <e>
<s> زندگی نام رکھ دیا اس کا  <m> نام رکھنا تھا جس کا مجبوری  <e>
<s> تم جو چاہو نہ دو کوئی اجرت  <m> دل مسلسل کرے گا مزدوری  <e>
<s> بعض اوقات مجھ کو لگتا ہے  <m> زندگی بس نظر کا دھوکا ہے  <e>
<s> پیڑ پودے گرا دئے جس نے  <m> اس ہوا میں چراغ رکھا ہے  <e>
<s> دیکھ دریا اسی کو کہتے ہیں  <m> جو کناروں میں رہ کے بہتا ہے  <e>
<s> اک مصور کو جانتا ہوں میں  <m> دشت میں جو شجر بناتا ہے  <e>
<s> اس کی تعبیر کا بنے گا کیا  <m> میں نے جو خواب خود تراشا ہے  <e>
<s> روشنی کے قریب جتنا ہوں  <m> قد میں اتنا ہی میرا سایہ ہے  <e>
<s> کچھ نظارے ضروری ہوتے ہیں  <m> ورنہ آنکھوں میں درد رہتا ہے  <e>
<s> ایسی کیا تھیں عتاب کی باتیں  <m> میں تو کہتا تھا خواب کی باتیں  <e>
<s> کچھ غضب ہو رہی ہیں عارض سے  <m> زلف پر پیچ و تاب کی باتیں  <e>
<s> بے حجابی میں کیا غضب ہوگا  <m> جب یہ کچھ ہیں حجاب کی باتیں  <e>
<s> سر مرا اور نشان پائے عدو  <m> دیکھنا اضطراب کی باتیں  <e>
<s> جان دی ان پہ مر مٹے سسکے  <m> ہیں حسیں لوگ آشنا کس کے  <e>
<s> ان کو سکھلائی ہم نے آرائش  <m> روح پھونکی ہے شخص بے حس کے  <e>
<s> نالے پہنچے غریب کے تا عرش  <m> بچ گئے ڈنکے مرد مفلس کے  <e>
<s> رکھ کے خنجر گلے پہ کہتا ہے  <m> مار ڈالا اگر ذرا کھسکے  <e>
<s> بزم میں جا ملی رفیقوں کو  <m> کانٹے بوئے ہیں باغ میں بس کے  <e>
<s> کیا بتائیں کہ کس کے عاشق ہیں  <m> وہ نظر آئے تو کہیں اس کے  <e>
<s> نالہ کر کر کے دل ہوا خاموش  <m> رہ گیا ہے پہ پھوڑا رس رس کے  <e>
<s> کوئی کعبے گیا حرم کو کوئی  <m> بندے درگاہ اپنے گھر گھس کے  <e>
<s> گیسوئے یار اگر ہے دام بلا  <m> خال مشکیں بھی کانٹیں ہیں بس کے  <e>
<s> چھوڑا پیری میں روح نے تن زار  <m> جامہ اترا بدن سے گھس پس کے  <e>
<s> آپ آئے تھے یاں جفا کے لئے  <m> جائیے بھی کہیں خدا کے لئے  <e>
<s> دل دیا تھا تمہیں جفا کے لئے  <m> ہوش میں آئیے خدا کے لئے  <e>
<s> تیرے بازار دہر میں گردوں  <m> ہم بھی آئے ہیں اک قبا کے لئے  <e>
<s> پاؤں ہیں کوچۂ توکل میں  <m> ہاتھ اٹھتے نہیں دعا کے لئے  <e>
<s> آ کبھی تو مرے قفس کی طرف  <m> اے نسیم چمن خدا کے لئے  <e>
<s> ہے تہ خاک فرش خاک لگا  <m> شاہ کے واسطے گدا کے لئے  <e>
<s> دم پھڑکتا ہے طوف کعبہ پر  <m> دل تڑپتا ہے کربلا کے لئے  <e>
<s> شمع بھی اس صفا سے جلتی ہے  <m> تیرے رخ پر نگہ پھسلتی ہے  <e>
<s> خاک اڑاتی ہے اے صبا میری  <m> بے ادب کس طرح سے چلتی ہے  <e>
<s> وہ نہ آیا تو جان جائیں گے  <m> کب طبیعت مری بہلتی ہے  <e>
<s> دل نکلتا ہے اس کے گیسو سے  <m> ناگنی دیکھو من اگلتی ہے  <e>
<s> نگہ گرم یار دیکھے ہے  <m> کب کسی سے یہ آنکھ جلتی ہے  <e>
<s> ان کے رخ پر جمال ہے گویا  <m> عشق کا سب کمال ہے گویا  <e>
<s> تیرے لائق نہیں کوئی تشبیہ  <m> سادگی بے مثال ہے گویا  <e>
<s> بات سچ تھی انہیں گراں گزری  <m> راست گوئی محال ہے گویا  <e>
<s> سب کو دتکارا اب مری باری  <m> مجھ پہ بھی کچھ خیال ہے گویا  <e>
<s> کچھ نہ سمجھے کہ کیا ہے یہ دنیا  <m> ایک مکڑی کا جال ہے گویا  <e>
<s> گرمئ عشق ہند سے سورج  <m> ساری دنیا پہ لال ہے گویا  <e>
<s> دوست بن کر وہ دلستاں نہ رہا  <m> چار دن بھی تو مہرباں نہ رہا  <e>
<s> دل کے دم سے تھا حسرتوں کا ہجوم  <m> اب وہ سالار کارواں نہ رہا  <e>
<s> کیا حسینوں نے ظلم چھوڑ دیا  <m> دل میں کیوں درد کا نشاں نہ رہا  <e>
<s> کعبہ میں دیر میں کلیسا میں  <m> ذکر اس کا کہاں کہاں نہ رہا  <e>
<s> دل میں میرے وہ چھپ کے بیٹھ گئے  <m> جب کوئی ان کا پاسباں نہ رہا  <e>
<s> مجھ سے گر روٹھ کر گیا کوئی  <m> بے وفائی کا بھی گماں نہ رہا  <e>
<s> حق نعمت ادا نہیں ہوتا  <m> ہم سے شکر خدا نہیں ہوتا  <e>
<s> کیا وصال خدا نہیں ہوتا  <m> عشق صادق سے کیا نہیں ہوتا  <e>
<s> بے بہا دل کو نذر کرتا کون  <m> حسن اگر دل ربا نہیں ہوتا  <e>
<s> آہ پر ہنس کے یہ دیا طعنہ  <m> یوں تو نام وفا نہیں ہوتا  <e>
<s> ہوں اگر لاکھ بار بھی صدقے  <m> حسن کا دین ادا نہیں ہوتا  <e>
<s> ہجر میں غم گسار محرم راز  <m> درد و غم کے سوا نہیں ہوتا  <e>
<s> جو ستاتا ہے دل جلاتا ہے  <m> اس کا ہرگز بھلا نہیں ہوتا  <e>
<s> عشق کا نام مفت ہے بدنام  <m> عشق اچھا برا نہیں ہوتا  <e>
<s> زلف رخ پہ سوار کرتے ہوئے  <m> مار ڈالا سنگھار کرتے ہوئے  <e>
<s> چومنے کو غلط نہ جانیں آپ  <m> پیار ہوتا ہے پیار کرتے ہوئے  <e>
<s> کیوں مرا اعتبار کرتے نہیں  <m> وہ مرا اعتبار کرتے ہوئے  <e>
<s> رابطہ ٹوٹنے لگا اس سے  <m> رابطہ استوار کرتے ہوئے  <e>
<s> توڑ بیٹھے وجود اپنا ہم  <m> عشق کو پائیدار کرتے ہوئے  <e>
<s> عشق میں اضطراب رہتا ہے  <m> جی نہایت خراب رہتا ہے  <e>
<s> خواب سا کچھ خیال ہے لیکن  <m> جان پر اک عذاب رہتا ہے  <e>
<s> تشنگی جی کی بڑھتی جاتی ہے  <m> سامنے اک سراب رہتا ہے  <e>
<s> مرحمت کا تری شمار نہیں  <m> درد بھی بے حساب رہتا ہے  <e>
<s> تیری باتوں پہ کون لائے دلیل  <m> دل ہے سو لا جواب رہتا ہے  <e>
<s> تیرے کھونے کا کس قدر غم ہے  <m> آج عالم تمام مبہم ہے  <e>
<s> دیکھتا ہوں نظر نہیں آتا  <m> کیسا نیرنگ چشم پر نم ہے  <e>
<s> درد ٹھہرا ہوا سا ہے دل میں  <m> سوزش غم بھی آج کم کم ہے  <e>
<s> کتنی ویرانیاں ہیں آنکھوں میں  <m> کتنا پیروں میں رقص پیہم ہے  <e>
<s> دیدہ و دل بجھے سے جاتے ہیں  <m> کیسی غم ناک شام ماتم ہے  <e>
<s> جانے کیا دل پہ دم بدم گزری  <m> اک قیامت قدم قدم گزری  <e>
<s> غم کو جب جزو زندگی جانا  <m> زندگی بے نیاز غم گزری  <e>
<s> آرزو کوچۂ محبت سے  <m> خندہ در دل بہ چشم نم گزری  <e>
<s> دوستی بن گئی رواداری  <m> بے رخی دل پہ بار کم گزری  <e>
<s> عمر بھر کا عذاب بن بیٹھی  <m> وہ جو دو چار دن بہم گزری  <e>
<s> راہبر کیا کرے دعا کے سوا  <m> سب ہیں کج رو شکستہ پا کے سوا  <e>
<s> پستئ خاک سے گلہ تو بجا  <m> کیا ملا اوج پر خلا کے سوا  <e>
<s> سب دکھاتے ہیں آگ خرمن کو  <m> ہے محافظ کوئی خدا کے سوا  <e>
<s> اب تو سب کو ہی آزما بیٹھے  <m> ماسوا خود کے اور خدا کے سوا  <e>
<s> کون ہم سے قدم ملا کے چلا  <m> ایک صبر گریز پا کے سوا  <e>
<s> رو میں جذبوں کی بہہ گئے ہم لوگ  <m> خشک ساحل پہ رہ گئے ہم لوگ  <e>
<s> ظلمت و نور کے کنائے میں  <m> بات نازک سی کہہ گئے ہم لوگ  <e>
<s> ہر مصاحب بہت خجل پایا  <m> جب کبھی پیش شہہ گئے ہم لوگ  <e>
<s> منعکس تھی تری ضیا ہم میں  <m> تو جو ڈوبا تو کہہ گئے ہم لوگ  <e>
<s> اس تناسب سے ہم سبک ٹھہرے  <m> جس قدر سوئے مہ گئے ہم لوگ  <e>
<s> دل مرا پائمال کرتے ہیں  <m> آپ بھی بس کمال کرتے ہیں  <e>
<s> بات ہوتی ہے آپ کی لیکن  <m> لوگ مجھ سے سوال کرتے ہیں  <e>
<s> میکدے کے فقیر اے ساقی  <m> کب کسی سے سوال کرتے ہیں  <e>
<s> دل کا کیا غم ہمیں محبت میں  <m> دل کی وہ دیکھ بھال کرتے ہیں  <e>
<s> مجھ کو کہتے ہیں لوگ دیوانہ  <m> آپ ناحق خیال کرتے ہیں  <e>
<s> چوٹ لگتی ہے دل پہ اے ہمدم  <m> جب وطن کا خیال کرتے ہیں  <e>
<s> حسن جاناں نظر نہیں آتا  <m> آہ میں کچھ اثر نہیں آتا  <e>
<s> شعلۂ غم نظر نہیں آتا  <m> اب کوئی بھی ادھر نہیں آتا  <e>
<s> دل شب غم سے ہو گیا مانوس  <m> اب خیال سحر نہیں آتا  <e>
<s> عشق احسان سے عبارت ہے  <m> عشق ناداں نظر نہیں آتا  <e>
<s> ہوش مندوں کی اس خدائی میں  <m> کوئی دیوانہ گر نہیں آتا  <e>
<s> کب سے ہیں فرش راہ دیدہ و دل  <m> آنے والا مگر نہیں آتا  <e>
<s> جب سے تم نے نگاہ پھیری ہے  <m> کوئی اپنا نظر نہیں آتا  <e>
<s> وہ ملے ہیں مگر ملول ہیں ہم  <m> جو خزاں میں کھلے وہ پھول ہیں ہم  <e>
<s> ہم کو ظلمت پناہ مت جانو  <m> اک نئی صبح کے رسول ہیں ہم  <e>
<s> اس توجہ کا کیا ٹھکانہ ہے  <m> تیری پہلی نظر کی بھول ہیں ہم  <e>
<s> تشنگی تو ہمیں قبول نہ تھی  <m> تشنگی کو مگر قبول ہیں ہم  <e>
<s> اس بدلتی نگاہ سے پوچھو  <m> عشق کا معتبر اصول ہیں ہم  <e>
<s> کتنے بے کیف کس قدر بے رنگ  <m> کس کی تخلیق کا حصول ہیں ہم  <e>
<s> پیار کی چاندنی میں کھلتے ہیں  <m> دشت انسانیت کے پھول ہیں ہم  <e>
<s> زندگی نے کہا اجالا ہیں  <m> موت نے جب کہا فضول ہیں ہم  <e>
<s> آج بھی میر کارواں تم ہو  <m> آج بھی رہ گزر کی دھول ہیں ہم  <e>
<s> تذکرہ دل کا بار بار نہ کر  <m> حسن کو حسن شرمسار نہ کر  <e>
<s> لطف نظارۂ بہار اٹھا  <m> شرح اجزائے برگ و بار نہ کر  <e>
<s> قد و گیسو کو داد عشرت دے  <m> فکر آداب گیر و دار نہ کر  <e>
<s> بڑھ کے ساغر اٹھا جو پینا ہے  <m> اذن ساقی کا انتظار نہ کر  <e>
<s> شوق کی روشنی میں بڑھتا جا  <m> کچھ خیال مآل کار نہ کر  <e>
<s> دن جو گزریں بغیر شاہد و جام  <m> زندگی میں انہیں شمار نہ کر  <e>
<s> اب جو سویا تو یہ کروں گا میں  <m> خواب کے ہونٹ چوم لوں گا میں  <e>
<s> بزم میں سچ بھی میں نے بولا ہے  <m> زہر کا جام بھی پیوں گا میں  <e>
<s> اے مجھے موت دینے والے سن  <m> تو ہی مر جائے گا جیوں گا میں  <e>
<s> یہ مرے دوست کی نشانی ہے  <m> چاک دامن بھلا سیوں گا میں  <e>
<s> مجھ پہ بس میری حکمرانی ہے  <m> یوں جیا ہوں یونہی جیوں گا میں  <e>
<s> چار سو خوف تیرگی ہے بہت  <m> شب کو احساس برتری ہے بہت  <e>
<s> حکم تازہ ہے ان کو گل کر دو  <m> جن چراغوں سے روشنی ہے بہت  <e>
<s> نخل جاں پھر جھلس نہ جائے کہیں  <m> دھوپ احساس کی کڑی ہے بہت  <e>
<s> جام مے ہو کہ ساغر زہراب  <m> کچھ بھی آئے کہ تشنگی ہے بہت  <e>
<s> درد کا چاند ہی نکل آئے  <m> دل کے صحرا میں تیرگی ہے بہت  <e>
<s> شیشۂ دل شکستہ تر رکھیے  <m> اپنے حالات پر نظر رکھیے  <e>
<s> قتل گل ہو کہ خون باد صبا  <m> سارے الزام اپنے سر رکھیے  <e>
<s> روشنی کا سفر مدام رہے  <m> زخم ماتھے پہ تازہ تر رکھیے  <e>
<s> دست قاتل پہ کیجئے بیعت  <m> خون اپنا خود اپنے سر رکھیے  <e>
<s> دولت اشک لٹ نہ جائے کہیں  <m> گھر میں سامان مختصر رکھیے  <e>
<s> ماہ رو یاں ہزار کو دیکھا  <m> ہم نے اب تک نہ یار کو دیکھا  <e>
<s> عمر بھر منتظر رہے اس کے  <m> راہ کے انتظار کو دیکھا  <e>
<s> وعدۂ حشر لوگ کہتے ہیں  <m> ہم نے وہ بھی قرار کو دیکھا  <e>
<s> کوئی آیا نظر نہ اس جا بھی  <m> جب دل غم گسار کو دیکھا  <e>
<s> رہ گئے نامراد دنیا میں  <m> کتنے سر افتخار کو دیکھا  <e>
<s> باغ ہستی میں سرخ رو نہ ہوئے  <m> گل کے ہر خار خار کو دیکھا  <e>
<s> خواہش وصل کو قلیل نہ کر  <m> شب ہجراں کو اب طویل نہ کر  <e>
<s> میں نے تجھ کو رکھا سر آنکھوں پر  <m> زندگی تو مجھے ذلیل نہ کر  <e>
<s> جس کا جی چاہے پی لے جی بھر کے  <m> اتنی سستی کبھی سبیل نہ کر  <e>
<s> اپنے نام و نشاں مٹاتا چل  <m> نقش پا کو تو سنگ میل نہ کر  <e>
<s> نیند کی وادیوں میں رات گزار  <m> عرصۂ خواب کو قلیل نہ کر  <e>
<s> تیرا محتاج عمر بھر میں رہوں  <m> اے خدا مجھ کو خود کفیل نہ کر  <e>
<s> رات کی آنکھ بند ہونے لگی  <m> داستاں کو بہت طویل نہ کر  <e>
<s> دل میں کچھ ہے بیان میں کچھ ہے  <m> آپ کی داستان میں کچھ ہے  <e>
<s> میرے وہم و گمان سے بڑھ کر  <m> ان کے تیر و کمان میں کچھ ہے  <e>
<s> پاؤں رکھیے سنبھل کے بستی میں  <m> گھر میں کچھ سائبان میں کچھ ہے  <e>
<s> پیرو مذہب محبت ہوں  <m> دیکھتا کچھ ہوں دھیان میں کچھ ہے  <e>
<s> جب دلوں میں رہے نہ گنجائش  <m> ماں نہ سمجھے مکان میں کچھ ہے  <e>
<s> کیا کروں کچھ بھی سمجھ آتا نہیں  <m> وہ خیالوں سے مرے جاتا نہیں  <e>
<s> کیا خبر چہرہ کہاں وہ کھو گیا  <m> خواب میں بھی جو نظر آتا نہیں  <e>
<s> رات جگنو چاند تاروں کا ہجوم  <m> دل پریشاں چین کیوں پاتا نہیں  <e>
<s> کوئی سورج اپنے دامن میں لیے  <m> خواب فردا کا نشاں آتا نہیں  <e>
<s> برف ذہنوں میں جمی ہے اس قدر  <m> حادثوں کا ڈر بھی گرماتا نہیں  <e>
<s> اس قدر دھندلا گیا ہے آئنہ  <m> کوئی بھی چہرہ نظر آتا نہیں  <e>
<s> آئنہ ایسا کبھی دیکھا نہ تھا  <m> میرے چہرے میں مرا چہرہ نہ تھا  <e>
<s> نیند لپٹی رہ گئی اس خواب سے  <m> در حقیقت خواب جو اپنا نہ تھا  <e>
<s> اک پڑوسی دوسرے سے نابلد  <m> بے مروت شہر تو اتنا نہ تھا  <e>
<s> روشنی کا یہ بھی ہے اک تجربہ  <m> میں جہاں بھٹکا تھا اندھیارا نہ تھا  <e>
<s> ہاتھ جو کھولا تو بچہ رو پڑا  <m> بند مٹھی میں کوئی سکہ نہ تھا  <e>
<s> زندگی کا نشان ہیں ہم لوگ  <m> اے زمین آسمان ہیں ہم لوگ  <e>
<s> روز جیتے ہیں روز مرتے ہیں  <m> کس قدر سخت جان ہیں ہم لوگ  <e>
<s> زندگی مسکرا تو دے اک بار  <m> ایک شب میہمان ہیں ہم لوگ  <e>
<s> صورتیں دھول ہو چکی ہیں مگر  <m> حسن کے پاسبان ہیں ہم لوگ  <e>
<s> خود سے ملتے ہیں دشمنوں کی طرح  <m> غیر پر مہربان ہیں ہم لوگ  <e>
<s> اک یہی درد تو ملا ہے ہمیں  <m> شعر و نغمہ کی جان ہیں ہم لوگ  <e>
<s> شاخ گل میں جو ہم لچک جائیں  <m> کھنچ گئے تو کمان ہیں ہم لوگ  <e>
<s> ہم سے ملتا ہے منزلوں کا پتہ  <m> اور خود بے نشان ہیں ہم لوگ  <e>
<s> اب بھی لپٹے ہیں تیری ٹھوکر سے  <m> زندگی تیری آن ہیں ہم لوگ <e>
<s> ہم سفر راتوں کے سائے ہو گئے  <m> چاند تارے راستوں میں سو گئے  <e>
<s> قصۂ دل میں وفا کی بات پر  <m> اس نے یوں دیکھا کہ ہم چپ ہو گئے  <e>
<s> تم تو کوئی اجنبی ہو اجنبی  <m> جو ہمارے تھے وہ تم کیا ہو گئے  <e>
<s> منزلیں آواز دے کر تھک گئیں  <m> قافلے گرد سفر میں کھو گئے  <e>
<s> آج تک آنکھوں میں اک تصویر ہے  <m> گو اسے دیکھے زمانے ہو گئے  <e>
<s> عمر گزری سفر کے پہلو میں  <m> خوب سے خوب تر کے پہلو میں  <e>
<s> سانس لیتا ہے ذوق لا محدود  <m> خواہش بام و در کے پہلو میں  <e>
<s> شر کو کیا سمجھے یہ غبی مخلوق  <m> شر کہاں ہے بشر کے پہلو میں  <e>
<s> خوش نہ ہو آنسوؤں کی بارش پر  <m> برق ہے چشم تر کے پہلو میں  <e>
<s> اب ہمیں کیا کوئی سنبھالے گا  <m> ہم ہیں سیلاب زر کے پہلو میں  <e>
<s> فرش پر اس نے لی جو انگڑائی  <m> عرش آیا اتر کے پہلو میں  <e>
<s> اس قدر بھی دکھی نہیں تھے ہم  <m> جیسے اب ہیں کبھی نہیں تھے ہم  <e>
<s> دوسرا اس کو مل گیا کوئی  <m> آخری آدمی نہیں تھے ہم  <e>
<s> ہر ضرورت کی ایک قیمت تھی  <m> اور اتنے دھنی نہیں تھے ہم  <e>
<s> کیسے چاہت کسی کو دے دیتے  <m> یار اتنے سخی نہیں تھے ہم  <e>
<s> کیسے دامن بچاتے دنیا سے  <m> آدمی متقی نہیں تھے ہم  <e>
<s> جو تصور تھا اس کے خوابوں میں  <m> ہو بہ ہو کیا وہی نہیں تھے ہم  <e>
<s> خواب تھا یا خیال تھا کیا تھا  <m> ہجر تھا یا وصال تھا کیا تھا  <e>
<s> میرے پہلو میں رات جا کر وہ  <m> ماہ تھا یا ہلال تھا کیا تھا  <e>
<s> چمکی بجلی سی پر نہ سمجھے ہم  <m> حسن تھا یا جمال تھا کیا تھا  <e>
<s> شب جو دل دو دو ہاتھ اچھلتا تھا  <m> وجد تھا یا وہ حال تھا کیا تھا  <e>
<s> جس کو ہم روز ہجر سمجھے تھے  <m> ماہ تھا یا وہ سال تھا کیا تھا  <e>
<s> جب کہ بے پردہ تو ہوا ہوگا  <m> ماہ پردے سے تک رہا ہوگا  <e>
<s> کچھ ہے سرخی سی آج پلکوں پر  <m> قطرۂ خوں کوئی بہا ہوگا  <e>
<s> میرے نامے سے خوں ٹپکتا تھا  <m> دیکھ کر اس نے کیا کہا ہوگا  <e>
<s> گھورتا ہے مجھے وہ دل کی مرے  <m> میری نظروں سے پا گیا ہوگا  <e>
<s> یہی رہتا ہے اب تو دھیان مجھے  <m> واں سے قاصد مرا چلا ہوگا  <e>
<s> جس گھڑی تجھ کو کنج خلوت میں  <m> پا کے تنہا وہ آ گیا ہوگا  <e>
<s> آہ ہم راز کون ہے اپنا  <m> بخت ناساز کون ہے اپنا  <e>
<s> کس کے کہلائیں ہم کہ تیرے سوا  <m> بت طناز کون ہے اپنا  <e>
<s> بات کہہ دے ہے وہ تہ دل کی  <m> ایسا غماز کون ہے اپنا  <e>
<s> لے اڑتے تو ہی گر نہ ہم کو تو پھر  <m> شوق پرواز کون ہے اپنا  <e>
<s> وصل ہوتا نہیں نہیں معلوم  <m> خلل انداز کون ہے اپنا  <e>
<s> بولا دیکھ آئنہ وہ حیرت سے  <m> چہرہ پرداز کون ہے اپنا  <e>
<s> گو کہ آنکھیں لڑائیں ہم اس سے  <m> یاں نظر باز کون ہے اپنا  <e>
<s> شب فرقت میں جز دم قلیاں  <m> یار دم ساز کون ہے اپنا  <e>
<s> بے نیازی کرے جو تو ہی تو پھر  <m> اے ہمہ ناز کون ہے اپنا  <e>
<s> آج پلکوں کو جاتے ہیں آنسو  <m> الٹی گنگا بہاتے ہیں آنسو  <e>
<s> آتش دل تو خاک بجھتی ہے  <m> اور جی کو جلاتے ہیں آنسو  <e>
<s> خون دل کم ہوا مگر جو مرے  <m> آج تھم تھم کے آتے ہیں آنسو  <e>
<s> جب تلک دیدہ گریہ ساماں ہو  <m> دل میں کیا جوش کھاتے ہیں آنسو  <e>
<s> گوکھرو پر تمہاری انگیا کے  <m> کس کے یہ لہر کھاتے ہیں آنسو  <e>
<s> تیری پازیب کے جو ہیں موتی  <m> ان سے آنکھیں لڑاتے ہیں آنسو  <e>
<s> فکر کر ان کی ورنہ مجلس میں  <m> ابھی طوفاں لاتے ہیں آنسو  <e>
<s> بلبلو باغباں کو کیوں چھیڑا  <m> تم نے ساز فغاں کو کیوں چھیڑا  <e>
<s> مجھ کو اس ترک سے یہ شکوہ ہے  <m> دل پہ رکھ کر سناں کو کیوں چھیڑا  <e>
<s> نہ بلا لائے مجھ سا دیوانہ  <m> سنگسار جہاں کو کیوں چھیڑا  <e>
<s> اے ہما اور کھانے تھے مردے  <m> میرے ہی استخواں کو کیوں چھیڑا  <e>
<s> بہلہ نادم ہو جی میں کہتا ہے  <m> میں نے اس مومیاں کو کیوں چھیڑا  <e>
<s> پھر گیا مجھ سے جو مزاج اس کا  <m> گردش آسماں کو کیوں چھیڑا  <e>
<s> دور سے اس نے میری صورت دیکھ  <m> توسن خوش عناں کو کیوں چھیڑا  <e>
<s> داستاں اپنی مجھ کو کہنی تھی  <m> قصۂ این و آں کو کیوں چھیڑا  <e>
<s> قصہ خواں اور لاکھ قصے تھے  <m> تو نے ذکر بتاں کو کیوں چھیڑا  <e>
<s> جس سے کل مجھ کو آ گئی تھی غشی  <m> پھر اسی داستاں کو کیوں چھیڑا  <e>
<s> دل کو یہ اضطرار کیسا ہے  <m> دیکھیو بے قرار کیسا ہے  <e>
<s> ایک بوسہ بھی دے نہیں سکتا  <m> مجھ کو پیارے تو یار کیسا ہے  <e>
<s> کشتۂ تیغ ناز کیا جانے  <m> خنجر آب دار کیسا ہے  <e>
<s> ہر گھڑی گالیاں ہی دیتے ہو  <m> جان میری یہ پیار کیسا ہے  <e>
<s> مے نہیں پی تو کیوں چھپاتے ہو  <m> انکھڑیوں میں خمار کیسا ہے  <e>
<s> کل تو کھیلے تھا وہ گلی ڈنڈا  <m> ڈنڈ پیل آج ہو گیا سنڈا  <e>
<s> لال کرتا ہے عشق عاشق کو  <m> آگ میں جیسے سرخ ہو کنڈا  <e>
<s> دل ہے یوں زخم دار ڈاس فلک  <m> جیسے ہوتا ہے مچھلی کا کھنڈا  <e>
<s> سب میں مشہور ہے شجاعت مرغ  <m> باہ افزوں کرے نہ کیوں انڈا  <e>
<s> قلعۂ چرخ پر شب ہجراں  <m> جا کے گاڑا ہے آہ نے جھنڈا  <e>
<s> حکم ہے مفلسی کا مفلس کو  <m> شام سے تو چراغ کر ٹھنڈا  <e>
<s> کہہ گیا کچھ تو زیر لب کوئی  <m> جان دیتا ہے بے سبب کوئی  <e>
<s> جاوے قاصد ادھر تو یہ کہیو  <m> راہ تکتا ہے روز و شب کوئی  <e>
<s> گو کہ آنکھوں میں اپنی آوے جان  <m> منہ دکھاتا ہے ہم کو کب کوئی  <e>
<s> بن گیا ہوں میں صورت دیوار  <m> سامنے آ گیا ہے جب کوئی  <e>
<s> گرچہ ہم سائے اس پری کے رہے  <m> نہ ملا جھانکنے کا ڈھب کوئی  <e>
<s> کیا کریں جا کے گلستاں میں ہم  <m> ہیں بہ کنج قفس فغاں میں ہم  <e>
<s> جانتے آپ سے جدا تجھ کو  <m> کرتے گر فرق جسم و جاں میں ہم  <e>
<s> ہیں تجلیٔ ذات کے تیری  <m> ایک پردہ سا درمیاں میں ہم  <e>
<s> گل کا یہ رنگ ہے تو اب اک دن  <m> آگ رکھ دیں گے آشیاں میں ہم  <e>
<s> واں تغافل نے اپنا کام کیا  <m> یاں رہے مہر کے گماں میں ہم  <e>
<s> آسماں کو نشانہ کرتے ہیں  <m> تیر رکھتے ہیں جب کماں میں ہم  <e>
<s> مر کے نکلے قفس سے خوب ہوا  <m> تنگ آئے تھے اس مکاں میں ہم  <e>
<s> گر یہی آہ ہے تو دیکھو گے  <m> رخنے کر دیں گے آسماں میں ہم  <e>
<s> شاخ گل کے گلے سے لگ لگ کر  <m> روتے ہیں موسم خزاں میں ہم  <e>
<s> باغ تک جاتے ہاں اگر پاتے  <m> طاقت اس جسم ناتواں میں ہم  <e>
<s> دل چرانا یہ کام ہے تیرا  <m> لے گیا ہے تو نام ہے تیرا  <e>
<s> ہے قیامت بپا کہ جلوے میں  <m> قامت خوش خرام ہے تیرا  <e>
<s> جس نے عالم کیا ہے زیر و زبر  <m> یہ خط مشک فام ہے تیرا  <e>
<s> دید کرنے کو چاہئیں آنکھیں  <m> ہر طرف جلوہ عام ہے تیرا  <e>
<s> کس کا یہ خوں کیے تو آتا ہے  <m> دامن افشاں تمام ہے تیرا  <e>
<s> ہو نہ ہو تو ہماری مجلس میں  <m> تذکرہ صبح و شام ہے تیرا  <e>
<s> تیغ ابرو ہمیں بھی دے اک زخم  <m> سر پہ عالم کے دام ہے تیرا  <e>
<s> معشوقۂ گل نقاب میں ہے  <m> محجوبہ ابھی حجاب میں ہے  <e>
<s> مہندی نہ لگا کہ جان میری  <m> ہاتھوں سے ترے عذاب میں ہے  <e>
<s> تو ہے وہ بلا کہ ماہ و خورشید  <m> زلفوں کی ترے رکاب میں ہے  <e>
<s> ہر اک تجھے آپ سا کہے ہے  <m> قضیہ مہ و آفتاب میں ہے  <e>
<s> اللہ رے ترے پسینے کی بو  <m> کب ایسی بھبھک گلاب میں ہے  <e>
<s> اس زلف کا اینٹھنا تو دیکھو  <m> بن چھیڑے ہی پیچ و تاب میں ہے  <e>
<s> قہاری کی شان جب سے تیری  <m> عالم کے اوپر عتاب میں ہے  <e>
<s> دل کوہ کا ہو گیا ہے پانی  <m> دریا سب اضطراب میں ہے  <e>
<s> باغ تھا اس میں آشیاں بھی تھا  <m> چند روز آب و دانہ یاں بھی تھا  <e>
<s> صوت بلبل جگر میں سالتی تھی  <m> خندۂ گل نمک فشاں بھی تھا  <e>
<s> خوان قسمت کے حاشیے پہ جلیں  <m> کبھی یہ مشت استخواں بھی تھا  <e>
<s> انجمن میں میاں بشارت کی  <m> یعنی اک شخص شعر خواں بھی تھا  <e>
<s> ہو چکا ناز منہ دکھائیے بس  <m> غصہ موقوف کیجے آئیے بس  <e>
<s> فائدہ کیا ہے یوں کھنچے رہنا  <m> میری طاقت نہ آزمائیے بس  <e>
<s> دوست ہوں میں ترا نہ کہیے یہ حرف  <m> مجھ سے جھوٹی قسم نہ کھائیے بس  <e>
<s> آپ کو خوب میں نے دیکھ لیا  <m> تم ہو مطلب کے اپنے جائیے بس  <e>
<s> آتش غم میں بس کہ جلتے ہیں  <m> شمع ساں استخواں پگھلتے ہیں  <e>
<s> وہی دشت اور وہی گریباں چاک  <m> جب تلک ہاتھ پانو چلتے ہیں  <e>
<s> دیکھ تیری صفائے صورت کو  <m> آئینے منہ سے خاک ملتے ہیں  <e>
<s> جوشش اشک ہے وہ آنکھوں میں  <m> جیسے اس سے کنویں ابلتے ہیں  <e>
<s> دیکھ عارض کو تیرے گلشن میں  <m> سیکڑوں رنگ گل بدلتے ہیں  <e>
<s> شوخ چشمی بتاں کی مجھ سے نہ پوچھ  <m> کہ یہ نظروں میں دل کو چھلتے ہیں  <e>
<s> دیکھیو شیخ جی کی چال کو ٹک  <m> اب کوئی دم میں یہ پھسلتے ہیں  <e>
<s> تجھ سے گر وہ دلا نہیں ملتا  <m> زہر بھی تجھ کو کیا نہیں ملتا  <e>
<s> جس کو وہ زلف مار ڈالے ہے  <m> سر مو خوں بہا نہیں ملتا  <e>
<s> اور سب کچھ ملے ہے دنیا میں  <m> لیکن اک آشنا نہیں ملتا  <e>
<s> دل دیوانہ رات سے گم ہے  <m> کہیں اس کا پتا نہیں ملتا  <e>
<s> شیخ کلبے سے اٹھ نکل باہر  <m> گھر میں بیٹھے خدا نہیں ملتا  <e>
<s> درد و غم کو بھی ہے نصیبہ شرط  <m> یہ بھی قسمت سوا نہیں ملتا  <e>
<s> ہنس کے بولا کہ او میاں اس سے  <m> کیا کروں دل مرا نہیں ملتا  <e>
<s> کھیل جاتے ہیں جان پر عاشق  <m> جان دیتے ہیں آن پر عاشق  <e>
<s> کوئی ان گالیوں سے ٹلتے ہیں  <m> ہم ہیں تیری زبان پر عاشق  <e>
<s> خواری ان عاشقوں کی وے جو ہوئے  <m> تجھ سے ناقدردان پر عاشق  <e>
<s> تازہ آفت تو ایک یہ ہے کہ ہم  <m> ہوئے اس نوجوان پر عاشق  <e>
<s> جان دینے کو سود جانتے ہیں  <m> ہم ہیں اپنے زیان پر عاشق  <e>
<s> اس قدر گرتی ہے کہے تو یہ برق  <m> ہے مرے آشیان پر عاشق  <e>
<s> اہل دل گر جہاں سے اٹھتا ہے  <m> اک جہاں جسم و جاں سے اٹھتا ہے  <e>
<s> چلو اے ہم رہو غنیمت ہے  <m> جو قدم اس جہاں سے اٹھتا ہے  <e>
<s> جمع رکھتے نہیں نہیں معلوم  <m> خرچ اپنا کہاں سے اٹھتا ہے  <e>
<s> گر نقاب اس کے منہ سے اٹھی نہیں  <m> شور کیوں کارواں سے اٹھتا ہے  <e>
<s> وائے بے طاقتی و بے صبری  <m> پردہ جب درمیاں سے اٹھتا ہے  <e>
<s> پھر وہیں گر پڑے ہے پروانہ  <m> گر ٹک اک شمع داں سے اٹھتا ہے  <e>
<s> رو کے ان آنکھوں نے دریا کر دیا  <m> ابر کو پانی سے پتلا کر دیا  <e>
<s> حسن ہے اک فتنہ گر اس نے وہیں  <m> جس کو چاہا اس کو رسوا کر دیا  <e>
<s> تم نے کچھ ساقی کی کل دیکھی ادا  <m> مجھ کو ساغر مے کا چھلکا کر دیا  <e>
<s> بیٹھے بیٹھے پھر گئیں آنکھیں مری  <m> مجھ کو ان آنکھوں نے یہ کیا کر دیا  <e>
<s> اس نے جب مجھ پر چلائی تیغ ہائے  <m> کیوں میں اپنا ہاتھ اونچا کر دیا  <e>
<s> برق رخسار یار پھر چمکی  <m> اس چمن کی بہار پھر چمکی  <e>
<s> تو نے پھر اس کو سان پر رکھا  <m> تیرے خنجر کی دھار پھر چمکی  <e>
<s> میرے گریے سے آب و تاب آیا  <m> صورت روزگار پھر چمکی  <e>
<s> خون عاشق سے وہ زہ دامن  <m> دم شمشیر وار پھر چمکی  <e>
<s> دیکھیو پانو رکھ دیا کس نے  <m> آج کیوں نوک خار پھر چمکی  <e>
<s> وہ جو اک ٹیس سی ہے دل میں مرے  <m> رہ کے بے اختیار پھر چمکی  <e>
<s> خواریاں بدنامیاں رسوائیاں  <m> عشق نے شکلیں یہ سب دکھلائیاں  <e>
<s> وہ ہی کیں باتیں جو تجھ کو بھائیاں  <m> بل بے اے ظالم تری خودرائیاں  <e>
<s> مر گئے لاکھوں ہی اور پروانہ کی  <m> کیا کہوں میں اس کی بے پروائیاں  <e>
<s> ایک صورت کے لیے اس عشق میں  <m> سیکڑوں صورت کی ہیں رسوائیاں  <e>
<s> شوق میں آغوش تیغ ناز کے  <m> زخم دل لیتے ہیں سب انگڑائیاں  <e>
<s> ہم سے پوچھے کوئی عزلت کا مزہ  <m> گوشۂ صحرا ہے اور تنہائیاں  <e>
<s> دل مشبک صورت بادام ہے  <m> برچھیاں پلکوں کی کس کی کھائیاں  <e>
<s> خانۂ دل پر ہمارے یا نصیب  <m> بادلوں نے بجلیاں برسائیاں  <e>
<s> ہے تمنائے سیر باغ کسے  <m> گل سے سازش کرے دماغ کسے  <e>
<s> کس کا عالم کہاں کے باغ و بہار  <m> اپنے عالم سے ہے فراغ کسے  <e>
<s> اس کے آوارگاں کو ڈھونڈے ہے خلق  <m> ان کا ملتا ہے یاں سراغ کسے  <e>
<s> اتنا بے سدھ نہیں میں اے ساقی  <m> خالی دیتا ہے تو ایاغ کسے  <e>
<s> تجھ بن اے وحشت جنون بہار  <m> خوش لگے ہے یہ باغ و راغ کسے  <e>
<s> لالہ دیکھ اس کی چھب کو کہتا تھا  <m> داغ پر دے گیا ہے داغ کسے  <e>
<s> بند بھی آنکھوں کو ذری کیجیے  <m> چند پریشاں نظری کیجیے  <e>
<s> اک نظر ایدھر بھی ذری کیجیے  <m> گر نہیں اچھی نظری کیجیے  <e>
<s> دل کے عوض دیجیے بوسہ ہی ایک  <m> خوب نہیں مفت بری کیجیے  <e>
<s> آئینے میں دیکھیے مکھڑا میاں  <m> آئینے کو رشک پری کیجیے  <e>
<s> گر نہیں قاصد تو بدل کر کے بھیس  <m> آپ ہی پیغمبری کیجیے  <e>
<s> قدر ہنر کی جو ہوئی دیکھ لی  <m> اب ہنر بے ہنری کیجیے  <e>
<s> کون ہے ان باتوں کا مانع میاں  <m> خوب سی بیداد گری کیجیے  <e>
<s> دل کی کچھ اس کو سے نہ آئی خبر  <m> ماتم یار سفری کیجیے  <e>
<s> زخم ہے اور نمک فشانی ہے  <m> دوستی دشمنیٔ جانی ہے  <e>
<s> نقش اول ہے چہرۂ یوسف  <m> اور ترا چہرہ نقش ثانی ہے  <e>
<s> تیرے کوچے سے مانع رفتار  <m> ہم کو اپنی ہی ناتوانی ہے  <e>
<s> حسن میں چہرہ اس گل تر کا  <m> نقش رنگین کلک مانی ہے  <e>
<s> اس پہ پروانے گو ہجوم کریں  <m> شمع کی وہ ہی کم زبانی ہے  <e>
<s> اس سرا میں سبھی مسافر ہیں  <m> یعنی جو ہے سو کاروانی ہے  <e>
<s> عالم اس کی صفا کا مجھ سے نہ پوچھ  <m> نظم میں تیری جو روانی ہے  <e>
<s> پھر یہ کیسا ادھیڑ بن سا لگا  <m> جان غم دیدہ کو جو گھن سا لگا  <e>
<s> اس گلی میں جو میں اٹھا گاہے  <m> پائے خوابیدہ مجھ کو سن سا لگا  <e>
<s> اس نے جس وقت اور سر کھینچا  <m> نخل قد اس کا سرو بن سا لگا  <e>
<s> اس کے چھلے کے ہیں جو گل کھائے  <m> داغ ہر اک بدن پہ ہن سا لگا  <e>
<s> آخر عمر اپنی نظروں میں  <m> جامۂ زندگی کہن سا لگا  <e>
<s> کشتیٔ چشم تر کھنچی ہے ادھر  <m> ہے جدھر تار اشک گن سا لگا  <e>
<s> یار دھرماتما کا پیار کے ساتھ  <m> بوسہ دینا بھی مجھ کو پن سا لگا  <e>
<s> جب دل سوختہ پہ زخم مژہ  <m> نظر آیا وہ صاف پن سا لگا  <e>
<s> عمر پس ماندہ کچھ دلیل سی ہے  <m> زندگانی بھی اب قلیل سی ہے  <e>
<s> گریہ کرتا ہوں کیا میں نذر حسین  <m> آنسوؤں کی جو اک سبیل سی ہے  <e>
<s> چل دلا وہ پتنگ اڑاتا ہے  <m> ابھی آنے میں اس کے ڈھیل سی ہے  <e>
<s> لوگ کرتے ہیں وصف نور جہاں  <m> میں نے دیکھا وہ زن تو فیل سی ہے  <e>
<s> کس کے مژگاں نے یہ کیا جادو  <m> میرے دل میں گڑی جو کیل سی ہے  <e>
<s> تو گر آوے شکار ماہی کو  <m> چشم تر آنسوؤں سے جھیل سی ہے  <e>
<s> اس کو صحبت کا گر دماغ نہیں  <m> طبع اپنی بھی کچھ علیل سی ہے  <e>
<s> دل مرا مصر حسن ہے تب تو  <m> ندی آنکھوں کی رود نیل سی ہے  <e>
<s> ہر طرف انبساط ہے اے دل  <m> اور ترے گھر میں رات ہے اے دل  <e>
<s> عشق ان ظالموں کی دنیا میں  <m> کتنی مظلوم ذات ہے اے دل  <e>
<s> میری حالت کا پوچھنا ہی کیا  <m> سب ترا التفات ہے اے دل  <e>
<s> اور بیدار چل کہ یہ دنیا  <m> شاطروں کی بساط ہے اے دل  <e>
<s> صرف اس نے نہیں دیا مجھے سوز  <m> اس میں تیرا بھی ہات ہے اے دل  <e>
<s> مندمل ہو نہ جائے زخم دروں  <m> یہ مری کائنات ہے اے دل  <e>
<s> حسن کا ایک وار سہہ نہ سکا  <m> ڈوب مرنے کی بات ہے اے دل  <e>
<s> یوں تو وہ ہر کسی سے ملتی ہے  <m> ہم سے اپنی خوشی سے ملتی ہے  <e>
<s> سیج مہکی بدن سے شرما کر  <m> یہ ادا بھی اسی سے ملتی ہے  <e>
<s> وہ ابھی پھول سے نہیں ملتی  <m> جوہیے کی کلی سے ملتی ہے  <e>
<s> دن کو یہ رکھ رکھاؤ والی شکل  <m> شب کو دیوانگی سے ملتی ہے  <e>
<s> آج کل آپ کی خبر ہم کو  <m> غیر کی دوستی سے ملتی ہے  <e>
<s> شیخ صاحب کو روز کی روٹی  <m> رات بھر کی بدی سے ملتی ہے  <e>
<s> آگے آگے جنون بھی ہوگا  <m> شعر میں لو ابھی سے ملتی ہے  <e>
<s> چھو کے گزرا مجھے زمانہ سا  <m> پیرہن ہو گیا پرانا سا  <e>
<s> اک پرانا سا ربط ہے اس سے  <m> اک تعلق ہے غائبانہ سا  <e>
<s> ایک قطرہ صدف میں کیا اترا  <m> کھل گیا ایک کارخانہ سا  <e>
<s> دل کی ٹوٹی فصیل میں اب بھی  <m> ایک در وا ہے عارفانہ سا  <e>
<s> اب بھی اس کی گلی میں مڑتا ہے  <m> دل سے اک راستہ پرانا سا  <e>
<s> تھی نظر اس پہ دشمنوں جیسی  <m> عشق جس سے تھا والہانہ سا  <e>
<s> عشق اب جاوداں نہیں ملتا  <m> یہ فرشتہ یہاں نہیں ملتا  <e>
<s> آپ لاکھوں میں ایک ہیں صاحب  <m> میرے جیسا کہاں نہیں ملتا  <e>
<s> آپ نے لکھ تو دی کتابیں سو  <m> کوئی مصرع رواں نہیں ملتا  <e>
<s> راہ کے پتھروں سے یاری کر  <m> روز تو کارواں نہیں ملتا  <e>
<s> تم گماں میں ہو تو رہو کچھ روز  <m> سبھی کو یہ سماں نہیں ملتا  <e>
<s> خاک اپنی جبیں پہ مل کے چل  <m> بن زمیں آسماں نہیں ملتا  <e>
<s> اس سے کہہ دو کہ وہ جفا نہ کرے  <m> کہیں مجھ سا اسے خدا نہ کرے  <e>
<s> آئنہ دیکھ کر غرور فضول  <m> بات وہ کر جو دوسرا نہ کرے  <e>
<s> میں مسیحا اسے سمجھتا ہوں  <m> جو مرے درد کی دوا نہ کرے  <e>
<s> حوصلہ امتحان سے نکلا  <m> جان کا کام جان سے نکلا  <e>
<s> درد دل ان کے کان تک پہنچا  <m> بات بن کر زبان سے نکلا  <e>
<s> بے وفائی میں وہ زمیں والا  <m> ہاتھ بھر آسمان سے نکلا  <e>
<s> حرف مطلب فقط کہا نہ گیا  <m> ورنہ سب کچھ زبان سے نکلا  <e>
<s> کچھ کی کچھ کون سننے والا تھا  <m> کچھ کا کچھ کیوں زبان سے نکلا  <e>
<s> اک ستم مٹ گیا تو اور ہوا  <m> آسماں آسمان سے نکلا  <e>
<s> جس سے بچتا تھا میں دم اظہار  <m> وہی پہلو بیان سے نکلا  <e>
<s> فصل گل بھی ترس کے کاٹی ہے  <m> عمر کانٹوں میں بس کے کاٹی ہے  <e>
<s> میں نے رو کر گزار دی اے ابر  <m> جیسے تو نے برس کے کاٹی ہے  <e>
<s> ہو کے پابند الفت صیاد  <m> زندگی بے قفس کے کاٹی ہے  <e>
<s> سوز الفت میں زندگی میں نے  <m> غیر کا منہ جھلس کے کاٹی ہے  <e>
<s> زندگی بھر رہے حسینوں میں  <m> عمر پھولوں میں بس کے کاٹی ہے  <e>
<s> اس نے کس ناز سے مری گردن  <m> کمر شوق کس کے کاٹی ہے  <e>
<s> ہجر میں ہو گیا وصال کا کیا  <m> خواب ہی بن گیا خیال کا کیا  <e>
<s> خود نمائی پہ خاک ڈالو تم  <m> دیکھنا شکل بے مثال کا کیا  <e>
<s> تیری فرقت کے دن خدا کاٹے  <m> ہو رہے گا کبھی وصال کا کیا  <e>
<s> دل کے دینے میں عذر کس کو ہے  <m> جان ہی دے رہے ہیں مال کا کیا  <e>
<s> حال اس نے ہمارا پوچھا ہے  <m> پوچھنا اب ہمارے حال کا کیا  <e>
<s> وصل کی التجا پہ بگڑے کیوں  <m> سن کے چپ ہو رہو سوال کا کیا  <e>
<s> دور کی عاشقی گناہ نہیں  <m> دیکھ لیتے ہیں دیکھ بھال کا کیا  <e>
<s> زلف کو کیوں جکڑ کے باندھا ہے  <m> اس نے بوسہ لیا تھا گال کا کیا  <e>
<s> آج تم کیوں ملول بیٹھے ہو  <m> وصل دن ہے مرے وصال کا کیا  <e>
<s> جب کہا تم سے روز ملتا ہوں  <m> ہنس کے کہنے لگے خیال کا کیا  <e>
<s> قول کے وقت شرط فرصت کیوں  <m> دخل وعدے میں احتمال کا کیا  <e>
<s> عمر کاٹی بتوں کی آڑوں میں  <m> بن کے پتھر رہا پہاڑوں میں  <e>
<s> وہ لڑائی میں بول اٹھے مجھ سے  <m> بات اچھی بنی بگاڑوں میں  <e>
<s> درد سر کے علاج کو وحشت  <m> کھینچ کر لے چلی پہاڑوں میں  <e>
<s> مستیاں اور بہار کا موسم  <m> مے کی لذت گلابی جاڑوں میں  <e>
<s> دختر رز کی شرم تو دیکھو  <m> چھپ گئی جا کے خم کی آڑوں میں  <e>
<s> تو نے پی ہی نہیں ہے اے زاہد  <m> مے کی گرمی نہ پوچھ جاڑوں میں  <e>
<s> تیرے گیسو بھی ہو گئے شامل  <m> میری تقدیر کے بگاڑوں میں  <e>
<s> مرگ دشمن پہ موت روتی ہے  <m> یہ اثر ہے تری پچھاڑوں میں  <e>
<s> اٹھتے جوبن پہ کھل پڑے گیسو  <m> آ کے جوگی بسے پہاڑوں میں  <e>
<s> وہ گلے سے لپٹ کے سوتے ہیں  <m> آج کل گرمیاں ہیں جاڑوں میں  <e>
<s> رخ کسی کا نظر نہیں آتا  <m> کوئی آتا نظر نہیں آتا  <e>
<s> کیا کہوں کیا ملال رہتا ہے  <m> کیا کہوں کیا نظر نہیں آتا  <e>
<s> سننے والے تو بات کے لاکھوں  <m> کہنے والا نظر نہیں آتا  <e>
<s> دور سے وہ جھلک دکھاتے ہیں  <m> چاند پورا نظر نہیں آتا  <e>
<s> اپنے عہد وفا کو بھول گئے  <m> تم تو بالکل خدا کو بھول گئے  <e>
<s> کچھ نہ پوچھ انتہائے رنج فراق  <m> درد پا کر دوا کو بھول گئے  <e>
<s> ہم نے یاد بتاں میں دم توڑا  <m> مرتے مرتے خدا کو بھول گئے  <e>
<s> ان کی باتوں کو یاد کرتا ہوں  <m> جو مری التجا کو بھول گئے  <e>
<s> درمیانی تعلقات نہ پوچھ  <m> ابتدا انتہا کو بھول گئے  <e>
<s> تیری رنگت بہار سے نکلی  <m> پھوٹ کر لالہ زار سے نکلی  <e>
<s> دل جو دھویا تو تو نظر آیا  <m> کیا ہی صورت غبار سے نکلی  <e>
<s> چھیڑ کر آزما لیا ہم نے  <m> تیری آواز تار سے نکلی  <e>
<s> روح میری ترے تجسس میں  <m> جسم نا پائیدار سے نکلی  <e>
<s> مفت برباد ہے مری حسرت  <m> کیوں دل بے قرار سے نکلی  <e>
<s> بہر تعظیم حشر برپا ہے  <m> کس کی میت مزار سے نکلی  <e>
<s> اک محبت تھی جو تھی ترتیب میں  <m> ورنہ شے تھی کب کوئی ترتیب میں  <e>
<s> ہم تجھے کیسے بناتے ہم سفر  <m> ہم جیے تھے زندگی ترتیب میں  <e>
<s> موت کا کچھ ڈر نہیں ہوتا مجھے  <m> زندگی میری کٹی ترتیب میں  <e>
<s> اب تو اپنے عشق کا قصہ سنا  <m> داستاں اپنی تو تھی ترتیب میں  <e>
<s> دل سے اس کی یاد کو رخصت کرو  <m> تاکہ آئے زندگی ترتیب میں  <e>
<s> تاکہ اب اپنا نشیمن بن سکے  <m> خود کو لے آ تو کسی ترتیب میں  <e>
<s> وقت پر تاروں نے چھوڑا آسماں  <m> رات دن میں ڈھل گئی ترتیب میں  <e>
<s> نام تیرا اور مرا جوڑا گیا  <m> اور آئی ہر خوشی ترتیب میں  <e>
<s> ریت پر اک نشان ہے شاید  <m> یہ ہمارا مکان ہے شاید  <e>
<s> شور کے بیچ سو رہی ہے زمیں  <m> مدتوں کی تھکان ہے شاید  <e>
<s> درد کا اشتہار چسپاں ہے  <m> زندگی کی دکان ہے شاید  <e>
<s> تنہا تنہا نکل پڑے پنچھی  <m> عہد نو کی اڑان ہے شاید  <e>
<s> عقل کہتی ہے مر چکا رشتہ  <m> شوق کہتا ہے جان ہے شاید  <e>
<s> وہ جہاں پر پگھل رہی ہے دھوپ  <m> ہاں وہیں سائبان ہے شاید  <e>
<s> آج وہ مسکرا کے ملتے ہیں  <m> آج پھر امتحان ہے شاید  <e>
<s> آج تک آزما رہی ہے مجھے  <m> کربلا پھر بلا رہی ہے مجھے  <e>
<s> خون للکارتا ہے بڑھ بڑھ کر  <m> صاف آواز آ رہی ہے مجھے  <e>
<s> خنجر شمر تو وسیلہ ہے  <m> خود شناسی مٹا رہی ہے مجھے  <e>
<s> ذرہ ذرہ مرے لیے کوفہ  <m> زندگی ورغلا رہی ہے مجھے  <e>
<s> آج بھی لو بلند ہے میری  <m> موت کب سے بجھا رہی ہے مجھے  <e>
<s> لائق دید وہ نظارا تھا  <m> لاکھ نیزے تھے سر ہمارا تھا  <e>
<s> ایک آندھی سی کیوں بدن میں ہے  <m> اس نے شاید ہمیں پکارا تھا  <e>
<s> شکریہ ریشمی دلاسے کا  <m> تیر تو آپ نے بھی مارا تھا  <e>
<s> بادباں سے الجھ گیا لنگر  <m> اور دو ہاتھ پر کنارا تھا  <e>
<s> صاحبو بات دسترس کی تھی  <m> ایک جگنو تھا اک ستارا تھا  <e>
<s> آسماں بوجھ ہی کچھ ایسا ہے  <m> سر جھکانا کسے گوارا تھا  <e>
<s> اب نمک تک نہیں ہے زخموں پر  <m> دوستوں سے بڑا سہارا تھا  <e>
<s> اس طرف وہ جو نظر پڑتا ہے  <m> راستے میں مرا گھر پڑتا ہے  <e>
<s> اختیارات سے مجبور ہے وہ  <m> چاروں جانب سے اثر پڑتا ہے  <e>
<s> آپ تو مشق کیا کرتے ہیں  <m> اور ہر تیر ادھر پڑتا ہے  <e>
<s> سر جھکانے کی جب عادت نہ رہی  <m> آج ہر گام پہ در پڑتا ہے  <e>
<s> رہنما آڑ نہ کر لے تو ہمیں  <m> راہزن صاف نظر پڑتا ہے  <e>
<s> کیوں نہ کانٹوں پہ لہو ٹپکائیں  <m> پھول چھوتے ہی بکھر پڑتا ہے  <e>
<s> محترم زخم لٹاتے چلیے  <m> راہ میں دل کا نگر پڑتا ہے  <e>
<s> وجہ رنگینئ حیات گئی  <m> تم گئے ساری کائنات گئی  <e>
<s> موسم گل ہے فصل جامہ دری  <m> احتیاج تکلفات گئی  <e>
<s> جب سے لذت کش جفا ہے دل  <m> حاجت چشم التفات گئی  <e>
<s> صبح تک منتظر رہے انجم  <m> تم نہ آئے تمام رات گئی  <e>
<s> بڑھ گیا اور رنگ استغنا  <m> درد دل کہہ کے اپنی بات گئی  <e>
<s> ان کی آنکھوں سے ڈھل پڑے آنسو  <m> مایۂ حسن کی زکوٰۃ گئی  <e>
<s> لب نوشین یار کی خاطر  <m> دل سے شیرینیٔ حیات گئی  <e>
<s> عاشقی کے قمار خانے میں  <m> جو بھی بازی لگائی مات گئی  <e>
<s> میں ہرے موسموں میں جلتا رہا  <m> خوشبوؤں سے دھواں نکلتا رہا  <e>
<s> آگ پر ہونٹ رکھ دیے تھے کبھی  <m> آخری سانس تک پگھلتا رہا  <e>
<s> میں اکیلا بھی کارواں کی طرح  <m> راستوں کے بغیر چلتا رہا  <e>
<s> حادثے مجھ کو پیش آتے رہے  <m> اور زمانے کا جی بہلتا رہا  <e>
<s> میری آواز منحرف نہ ہوئی  <m> وقت کا فیصلہ بدلتا رہا  <e>
<s> زندگی مجھ کو قتل کرتی رہی  <m> موت کی وادیوں میں پلتا رہا  <e>
<s> زندگی خواب کی طرح دیکھی  <m> ناؤ گرداب کی طرح دیکھی  <e>
<s> میری عریانیوں کو ڈھانپ لیا  <m> گرد کمخواب کی طرح دیکھی  <e>
<s> عمر بھر چھیڑتی رہی ہم کو  <m> سانس مضراب کی طرح دیکھی  <e>
<s> راستے کی تھکن بھی کاندھے پر  <m> مال و اسباب کی طرح دیکھی  <e>
<s> عشق نے اس کو راکھ کر ڈالا  <m> برف تیزاب کی طرح دیکھی  <e>
<s> غرق ہو ہو گئے پسینے میں  <m> دھوپ سیلاب کی طرح دیکھی  <e>
<s> چپکے چپکے یہ کام کرتا جا  <m> کام سب کا تمام کرتا جا  <e>
<s> ہم کو بد نام کر زمانے میں  <m> کچھ زمانے میں نام کرتا جا  <e>
<s> یاد کی شاہراہ سیمیں پر  <m> اے سمن بر خرام کرتا جا  <e>
<s> اے کہ تیرا مزاج شبنم سا  <m> برگ دل پر قیام کرتا جا  <e>
<s> اشک آنکھوں میں لے کے رخصت ہو  <m> میرا مرنا حرام کرتا جا  <e>
<s> بستیوں کا اجڑنا بسنا کیا  <m> بے جھجک قتل عام کرتا جا  <e>
<s> داستاں گو تری کہانی میں  <m> رمز کیا ہے کلام کرتا جا  <e>
<s> یاد جو تجھ کو کر رہے ہیں ہم  <m> کیا حقیقت میں مر رہے ہیں ہم  <e>
<s> تیری فرقت میں وقت کی صورت  <m> رفتہ رفتہ گزر رہے ہیں ہم  <e>
<s> کل مری روح نے کہا مجھ سے  <m> جسم سے کہہ دو مر رہے ہیں ہم  <e>
<s> آج تیرے رخ منور سے  <m> نور آنکھوں میں بھر رہے ہیں ہم  <e>
<s> جیسے جیسے وہ طنز کرتے ہیں  <m> ویسے ویسے نکھر رہے ہیں ہم  <e>
<s> صرف اتنا قصوروار ہوں میں  <m> چاہتا تجھ کو بے شمار ہوں میں  <e>
<s> جو محبت تھی وہ ادا کر دی  <m> تیری نفرت کا قرض دار ہوں میں  <e>
<s> کچھ خطا ہے مری نہ کوئی گناہ  <m> تنگ نظری کا بس شکار ہوں میں  <e>
<s> حادثے میرا کیا بگاڑیں گے  <m> ماں کی آنکھوں کا انتظار ہوں میں  <e>
<s> منزلیں روح طے کرے گی خود  <m> کشتیٔ جسم پر سوار ہوں میں  <e>
<s> زندگی پر وقار چاہتا ہوں  <m> تجھ پہ بس اختیار چاہتا ہوں  <e>
<s> لب پہ اظہار آج آ ہی گیا  <m> میں تجھے بے شمار چاہتا ہوں  <e>
<s> آ بھی جا تو کہ دل کے گلشن میں  <m> پھول خوشبو بہار چاہتا ہوں  <e>
<s> رہ میں تیری بچھا کے میں پلکیں  <m> لذت انتظار چاہتا ہوں  <e>
<s> پشت پر میری ہیں بہت خنجر  <m> اب تو سینے پہ وار چاہتا ہوں  <e>
<s> جس نظر میں شراب سا ہے نشہ  <m> اس نظر کا خمار چاہتا ہوں  <e>
<s> در بدر جاؤں یہ کہاں ممکن  <m> میں بکھر جاؤں یہ کہاں ممکن  <e>
<s> مجھ سے ہوگی یزید کی بیعت  <m> مرتا مر جاؤں یہ کہاں ممکن  <e>
<s> عشق میں بے وفائی کا الزام  <m> تجھ پہ دھر جاؤں یہ کہاں ممکن  <e>
<s> آج ان سے ہے وصل کا وعدہ  <m> آج مر جاؤں یہ کہاں ممکن  <e>
<s> پھول زخمی ہیں خار زخمی ہے  <m> اب کے ساری بہار زخمی ہے  <e>
<s> میری آنکھوں سے خون بہتا ہے  <m> کس قدر انتظار زخمی ہے  <e>
<s> میری گردن تو کاٹ دی ہے مگر  <m> خود بھی وہ ذو الفقار زخمی ہے  <e>
<s> تیری حیوانیت پہ اے انساں  <m> نظم لیل و نہار زخمی ہے  <e>
<s> حسن نے ایسی ضرب ماری ہے  <m> اب تلک میرا پیار زخمی ہے  <e>
<s> تیری نصرت کو آ نہیں سکتا  <m> تیرا یہ جاں نثار زخمی ہے  <e>
<s> اب کسی پر یقیں نہیں ہے مجھے  <m> اس قدر اعتبار زخمی ہے  <e>
<s> دید دنیا حباب کی سی ہے  <m> اس کی تعبیر خواب کی سی ہے  <e>
<s> ساقیا مے کہاں ہے شیشے میں  <m> روشنی آفتاب کی سی ہے  <e>
<s> پیرہن میں نمود تن سے ترے  <m> ہلکی ایک تہ شہاب کی سی ہے  <e>
<s> کس کا وصف دہن کیا تھا کہ آج  <m> منہ میں خوشبو گلاب کی سی ہے  <e>
<s> آہ وہ کون تھا خدا مارا  <m> جس نے اس سے مجھے لگا مارا  <e>
<s> کیا غضب تھی وہ جنبش ابرو  <m> صاف جیسے کہ نیمچا مارا  <e>
<s> بعد مدت ملے تھے کل ان سے  <m> آج لوگوں نے پھر لگا مارا  <e>
<s> وصل کی شب بھی میں نہ سویا آہ  <m> روز ہجر ان کے خوف کا مارا  <e>
<s> پا کے مرضی کھلا جو باتوں میں  <m> یہ ہنسایا کہ بس لٹا مارا  <e>
<s> دل یہ کہتا ہے ہار کر دیکھیں  <m> خود کو تجھ میں اتار کر دیکھیں  <e>
<s> کوئی آتا ہے یا نہیں آتا  <m> آج خود کو پکار کر دیکھیں  <e>
<s> زندگی کے بغیر بھی ہم لوگ  <m> ایک لمحہ گزار کر دیکھیں  <e>
<s> حوصلہ چاہئے بکھرنے میں  <m> آؤ خود کو غبار کر دیکھیں  <e>
<s> تیرگی روح تک چلی آئی  <m> روشنی کا حصار کر دیکھیں  <e>
<s> غیب سے آئے گی ہوا چل کر  <m> موسم گل پکار کر دیکھیں  <e>
<s> غم کی تصویر بن گیا ہوں میں  <m> خاطر درد آشنا ہوں میں  <e>
<s> حسن ہوں میں کہ عشق کی تصویر  <m> بے خودی تجھ سے پوچھتا ہوں میں  <e>
<s> آہ پھر دل کی یاد آئی ہے  <m> ذرے ذرے کو دیکھتا ہوں میں  <e>
<s> جب بھی کوئی کتاب لکھوں گا  <m> تیرے نام انتساب لکھوں گا  <e>
<s> دل تو کہتا نہیں مگر اس کو  <m> مصلحت سے جناب لکھوں گا  <e>
<s> ہاتھ تو چھوڑ گردش دوراں  <m> اس کے خط کا جواب لکھوں گا  <e>
<s> آئنے پر تو میرا زور نہیں  <m> میں تجھے لا جواب لکھوں گا  <e>
<s> تیرا حق ہے تو جو کہے مجھ کو  <m> میں تو تجھ کو گلاب لکھوں گا  <e>
<s> دل میں یاد خدا بھی آتی ہے  <m> خواہش ما سوا بھی آتی ہے  <e>
<s> اس تضادات کے جزیرے پر  <m> حبس ہے اور ہوا بھی آتی ہے  <e>
<s> روشنی بھی ہے اس اندھیرے میں  <m> خامشی ہے صدا بھی آتی ہے  <e>
<s> خواہشوں سے ادھر کی خواہش میں  <m> ہمیں دل سے حیا بھی آتی ہے  <e>
<s> کل دعا نے یہ مجھ سے پوچھا تھا  <m> کیا تمہیں بد دعا بھی آتی ہے  <e>
<s> اتنا مجبور آدمی کیوں ہے  <m> اور اگر ہے تو آگہی کیوں ہے  <e>
<s> ہر نفس نعرۂ خودی کیوں ہے  <m> اتنا احساس کمتری کیوں ہے  <e>
<s> تیرگی عجز صاحبان نظر  <m> روشنی تک ہی روشنی کیوں ہے  <e>
<s> آج ہی تو کسی سے بچھڑے ہیں  <m> آج کی رات چاندنی کیوں ہے  <e>
<s> تم جو شامل ہوئے خیالوں میں  <m> روشنی آ گئی حوالوں میں  <e>
<s> اب تو اے چاند بام پر آ جا  <m> چاندنی آ گئی ہے بالوں میں  <e>
<s> اس نے نظریں ہی پھیر لی مجھ سے  <m> کچھ نہیں رہ گیا سوالوں میں  <e>
<s> ایک لمحے کی تو ضرورت تھی  <m> اور وہ لمحہ نہ آیا سالوں میں  <e>
<s> تیری آنکھوں پہ بات ہونے لگی  <m> جنگ سی چھڑ گئی غزالوں میں  <e>
<s> قتل انسانیت کا کرتے ہیں  <m> بھیڑیے آدمی کی کھالوں میں  <e>
<s> زخم کی فصل اب ہری سمجھو  <m> یہ ملاقات آخری سمجھو  <e>
<s> نیتوں کے ثمر سے ملتا ہے  <m> اس دوائی کو دائمی سمجھو  <e>
<s> اب یہ دیوار گرنے والی ہے  <m> اپنی تصویر عارضی سمجھو  <e>
<s> میں تجھے تجھ سے چھین سکتی ہوں  <m> اپنی حالت کو بے بسی سمجھو  <e>
<s> اب یہ پردے کا ڈھونگ اضافی ہے  <m> میں سمجھتی ہوں آپ بھی سمجھو  <e>
<s> دیکھ تو کس قدر بھلا دکھ ہے  <m> شام ہوتے ہی آ گیا دکھ ہے  <e>
<s> دل کی دیوار پر ٹنگی آنکھیں  <m> دل کی دہلیز پر جما دکھ ہے  <e>
<s> تھک کے بیٹھی ہوں ایک کونے میں  <m> اور کمرے میں گھومتا دکھ ہے  <e>
<s> مجھ سے پوچھو نا خیریت کا سبب  <m> میرے ہر درد کی دوا دکھ ہے  <e>
<s> زندگی تو حقیقی معنوں میں  <m> خاک سے خاک پر لکھا دکھ ہے  <e>
<s> یا مرے دشمنوں کا دکھ ہے مجھے  <m> یا مری آستین کا دکھ ہے  <e>
<s> ہاتھ کانوں پہ رکھ لئے میں نے  <m> کس قدر چپ میں چیختا دکھ ہے  <e>
<s> غم کمائی سے چل رہا ہے دل  <m> کس ڈھٹائی سے چل رہا ہے دل  <e>
<s> آپ آئے تو مجھ کو ایسا لگا  <m> خوش نمائی سے چل رہا ہے دل  <e>
<s> ورنہ اندر سے کچھ نہیں باقی  <m> خود نمائی سے چل رہا ہے دل  <e>
<s> تیرا ملنا شفا کا باعث ہے  <m> اس دوائی سے چل رہا ہے دل  <e>
<s> عشق میں ہجر کا سہارا ہے  <m> پیر بھائی سے چل رہا ہے دل  <e>
<s> ہجر نے داغ دھوئے آنکھوں کے  <m> اس صفائی سے چل رہا ہے دل  <e>
<s> غم نے کھولے قفس کہ در مجھ پہ  <m> اس رہائی سے چل رہا ہے دل  <e>
<s> ربط عرش بریں سے نکلے گا  <m> میرا شجرہ وہیں سے نکلے گا  <e>
<s> گھر تو دہشت سے کانپ جائیں گے  <m> زلزلہ جب مکیں سے نکلے گا  <e>
<s> حرف آئے گا پھر نقابوں پر  <m> آئینہ جب کہیں سے نکلے گا  <e>
<s> یار یاروں کی بات مت چھیڑو  <m> قافلہ آستیں سے نکلے گا  <e>
<s> مر بھی جاؤں تو میری مٹی کا  <m> ہر تعلق زمیں سے نکلے گا  <e>
<s> گرد اپنی اتارتا ہوں ذرا  <m> یہ شب و روز جھاڑتا ہوں ذرا  <e>
<s> کار دنیا کوئی رعایت کر  <m> فرصت خواب چاہتا ہوں ذرا  <e>
<s> اب میں اتنا بھی صبر والا نہیں  <m> گاہے گاہے کراہتا ہوں ذرا  <e>
<s> اک تو میں چاہتا ہوں تنہائی  <m> اک ترا ساتھ چاہتا ہوں ذرا  <e>
<s> کرنے والا ہے اک ستارہ کلام  <m> تھوڑی دیر اور جاگتا ہوں ذرا  <e>
<s> خام ہونے کے انتظار میں ہوں  <m> عام ہونے کے انتظار میں ہوں  <e>
<s> میں جسے کام ہی نہیں کوئی  <m> کام ہونے کے انتظار میں ہوں  <e>
<s> رکھ کے شیشہ و جام سامنے میں  <m> شام ہونے کے انتظار میں ہوں  <e>
<s> ایک جگنو ہے میری مٹھی میں  <m> شور برپا ہے ساری بستی میں  <e>
<s> جل گئے پھر سے کچھ حسیں رشتے  <m> طنزیہ گفتگو کی بھٹی میں  <e>
<s> دل کی تاریکیاں ہوئیں روشن  <m> کوئی زندہ ہے میری ہستی میں  <e>
<s> جو گناہوں میں غرق رہتے تھے  <m> آج گم ہیں خدا پرستی میں  <e>
<s> زندگی ہاتھ سے سپر رکھ دے  <m> روح میں میری اک شرر رکھ دے  <e>
<s> شب کی تنہائی مجھ سے کہتی ہے  <m> میرے شانوں پہ اپنا سر رکھ دے  <e>
<s> روشنی قرض مانگتا ہے کیوں  <m> اٹھ اندھیرے نچوڑ کر رکھ دے  <e>
<s> آ رہی ہے پھر انتظار کی رات  <m> پھر دیا ایک طاق پر رکھ دے  <e>
<s> کچھ تو مشکل میں کام آتے ہیں  <m> کچھ فقط مشکلیں بڑھاتے ہیں  <e>
<s> اپنے احسان جو جتاتے ہیں  <m> اپنا ہی مرتبہ گھٹاتے ہیں  <e>
<s> صبر سے انتظار کرنا سیکھ  <m> اچھے دن آتے آتے آتے ہیں  <e>
<s> فاصلوں سے گریز کیا کرنا  <m> فاصلے قربتیں بڑھاتے ہیں  <e>
<s> کچھ تو بار نظر بھی ہوتے ہیں  <m> سارے منظر کہاں لبھاتے ہیں  <e>
<s> وہ جو رہتے ہیں بے حواس اکثر  <m> حادثوں کو وہی بلاتے ہیں  <e>
<s> کوئی استاد کیا سکھائے گا  <m> جو سبق سانحے سکھاتے ہیں  <e>
<s> جب وہ ملنے سے کچھ گریز کرے  <m> واہمے دل میں کسمساتے ہیں  <e>
<s> ساری یادیں تو خوش گوار نہیں  <m> تلخ لمحے بھی یاد آتے ہیں  <e>
<s> دل میں ہوتا ہے وجد کا عالم  <m> تان وہ دل سے جب لگاتے ہیں  <e>
<s> یاد اک ہیر کی ستاتی ہے  <m> بانسری جب کبھی بجاتے ہیں  <e>
<s> نغمے گاتے تھے جو مسرت کے  <m> آج کل مرثیے سناتے ہیں  <e>
<s> بات کی بات ہی اسے کہیے  <m> قہقہے درد و غم مٹاتے ہیں  <e>
<s> اس کی آنکھوں پہ مان تھا ہی نہیں  <m> خواب تھے خواب دان تھا ہی نہیں  <e>
<s> میں تعاقب میں چل پڑا جس کے  <m> دھول تھی کاروان تھا ہی نہیں  <e>
<s> دو زمیں زاد جس میں رہ سکتے  <m> اس قدر آسمان تھا ہی نہیں  <e>
<s> گر پڑا ہوں تو راستے نے کہا  <m> تیرا مجھ پر تو دھیان تھا ہی نہیں  <e>
<s> ایک خواہش تھی دو دلوں کے بیچ  <m> اور کچھ درمیان تھا ہی نہیں  <e>
<s> ہم نے پھولوں سے خوب باتیں کیں  <m> باغ میں باغبان تھا ہی نہیں  <e>
<s> اس نے چاہا کہ جانا جاؤں میں  <m> اس سے پہلے جہان تھا ہی نہیں  <e>
<s> ہم انہیں درد دل سناتے ہیں  <m> وہ فقط ہاں میں ہاں ملاتے ہیں  <e>
<s> اپنے وعدوں کو بھول جاتے ہیں  <m> بے وفا وہ ہمیں بتاتے ہیں  <e>
<s> جن کے کردار میں ہیں داغ کئی  <m> وہ ہمیں آئنہ دکھاتے ہیں  <e>
<s> ساتھ دیتے نہیں کسی کا بھی  <m> ساتھ سب کے نظر جو آتے ہیں  <e>
<s> جس کی فطرت کو جانتے ہیں ہم  <m> اس سے امید کیوں لگاتے ہیں  <e>
<s> جن اندھیروں سے ڈر رہے ہو تم  <m> وہ اجالوں سے خوف کھاتے ہیں  <e>
<s> ان چراغوں کا حوصلہ دیکھو  <m> آندھیوں کو یہ منہ چڑھاتے ہیں  <e>
<s> دل میں پل جائے جو غلط فہمی  <m> خوں کے رشتے بھی ٹوٹ جاتے ہیں  <e>
<s> اپنی ہستی مٹا کے کیا ہوگا  <m> اس کو اپنا بنا کے کیا ہوگا  <e>
<s> جن کے چہرہ پہ ہیں کئی چہرہ  <m> ان کو شیشہ دکھا کے کیا ہوگا  <e>
<s> اپنے حق کے لیے لڑو کھل کر  <m> یوں ہی آنسو بہا کے کیا ہوگا  <e>
<s> جب ہیں پردیس میں سجن تو پھر  <m> ہاتھ مہندی رچا کے کیا ہوگا  <e>
<s> بے وفاؤں کو حال دل اپنا  <m> چھوڑیئے بھی سنا کے کیا ہوگا  <e>
<s> ان کو خود پر بھی جب یقین نہیں  <m> میرا سر بھی کٹا کے کیا ہوگا  <e>
<s> جو کبھی ہم کو پوچھتا ہی نہیں  <m> اس کی محفل میں جا کے کیا ہوگا  <e>
<s> کھڑکیاں ذہن کی نہیں کھولیں  <m> صرف شمعیں جلا کے کیا ہوگا  <e>
<s> اپنے اعمال پر نظر رکھئے  <m> عیب ان کے گنا کے کیا ہوگا  <e>
<s> تو جو دنیا میں بن رہا ہے خدا  <m> سامنے پھر خدا کے کیا ہوگا  <e>
<s> یہ خبر آئی تم نہ آؤ گے  <m> پھر تو یہ گھر سجا کے کیا ہوگا  <e>
<s> ذکر سے جن کے دھڑکنیں بڑھ جائیں  <m> ان سے نظریں ملا کے کیا ہوگا  <e>
<s> جب ترے پیار پہ یقیں ہے ہمیں  <m> پھر ہمیں آزما کے کیا ہوگا  <e>
<s> زندگی میں اگر سکون نہ ہو  <m> پھر یہ دولت کما کے کیا ہوگا  <e>
<s> جو ہیں بونے رہیں گے بونے ہی  <m> ان کو سر پر بٹھا کے کیا ہوگا  <e>
<s> آرزو اور خواب لے جاؤ  <m> ہر امانت جناب لے جاؤ  <e>
<s> ہجر ہم سے سہا نہ جائے گا  <m> ساتھ اپنے عذاب لے جاؤ  <e>
<s> کام آئیں گی تجربے کے لیے  <m> زندگی کی کتاب لے جاؤ  <e>
<s> آپ سے جو بھی خار کھاتے ہیں  <m> ان کی خاطر گلاب لے جاؤ  <e>
<s> ہر اندھیرے میں کام آئے گا  <m> علم کا آفتاب لے جاؤ  <e>
<s> آپ کو دے رہے ہیں دل اپنا  <m> اچھا ہے یا خراب لے جاؤ  <e>
<s> ایک درویش کی ہے یہ کٹیا  <m> تم مزاج نواب لے جاؤ  <e>
<s> سب کے ہونٹوں پہ قفل لگ جائے  <m> کوئی ایسا جواب لے جاؤ  <e>
<s> لوگ چہروں پہ چہرہ رکھتے ہیں  <m> تم بھی کوئی نقاب لے جاؤ  <e>
<s> یہ ادب کی دکان ہے صاحب  <m> جو بھی چاہو خطاب لے جاؤ  <e>
<s> جس جگہ ہو اکال سوکھے سے  <m> اس جگہ جل سحاب لے جاؤ  <e>
<s> دل جگر جان سب تمہارے ہیں  <m> جب بھی چاہو جناب لے جاؤ  <e>
<s> عشق کی یہ کتاب لے جاؤ  <m> اس کا ہر ایک باب لے جاؤ  <e>
<s> کیسے کاٹو گے دن جدائی کے  <m> ساتھ یاد رباب لے جاؤ  <e>
<s> یاد کے زخم کا ہے یہ مرہم  <m> تم وطن کی تراب لے جاؤ  <e>
<s> خوش رکھے آپ کو خدا ہر پل  <m> مفلسی کا ثواب لے جاؤ  <e>
<s> کیسے کاٹے ہیں دن جدائی کے  <m> ہر نفس کا حساب لے جاؤ  <e>
<s> ننھے منوں کو کھیلنے بھی دو  <m> بوجھ ہے یہ نصاب لے جاؤ  <e>
<s> ہر غلط بات بھی سہا نہ کرو  <m> ہم سے تھوڑا عتاب لے جاؤ  <e>
<s> دل کسو سے تو کیا لگانا تھا  <m> ہم کو منظور جی سے جانا تھا  <e>
<s> آستاں تھا وہ آستانۂ عشق  <m> کاٹ کر سر جہاں چڑھانا تھا  <e>
<s> دید کو تیرے آئے تھے ہم یاں  <m> زندگی کا فقط بہانہ تھا  <e>
<s> نکلے وہ آہ اپنے دشمن جاں  <m> ہم نے جن جن کو دوست جانا تھا  <e>
<s> جس زمانہ میں ہم ہوئے تھے خلق  <m> ہائے وو کیا برا زمانہ تھا  <e>
<s> یادگار زمانہ ہیں ہم لوگ  <m> سن رکھو تم فسانہ ہیں ہم لوگ  <e>
<s> خلق سے ہو گئے ہیں بیگانے  <m> شاید اس کے یگانہ ہیں ہم لوگ  <e>
<s> کیوں نہ ہر گل پہ ہوویں زمزمہ سنج  <m> بلبل خوش ترانہ ہیں ہم لوگ  <e>
<s> سب کے مخدوم ہیں ولے تیرے  <m> خادم آستانہ ہیں ہم لوگ  <e>
<s> تیر مژگاں ہے کیا بلا جس کے  <m> جان و دل سے نشانہ ہیں ہم لوگ  <e>
<s> یار آگے نکل گئے ہیں کئی  <m> پیچھے ان کے روانہ ہیں ہم لوگ  <e>
<s> اپنے جی میں سمجھ تو زلف دراز  <m> قابل تعزیانہ ہیں ہم لوگ  <e>
<s> ہم نہ وحشت کے مارے مرتے ہیں  <m> تیری دہشت کے مارے مرتے ہیں  <e>
<s> مار مت بے مروتی سے انہیں  <m> جو مروت کے مارے مرتے ہیں  <e>
<s> شکوہ کیا کیجے شام غربت کا  <m> اپنی شامت کے مارے مرتے ہیں  <e>
<s> کیا رقیبوں کو ماریے وہ آپ  <m> سب رقابت کے مارے مرتے ہیں  <e>
<s> یار سے دور ہیں وطن سے جدا  <m> اس مصیبت کے مارے مرتے ہیں  <e>
<s> سیکڑوں اس سے ہیں گے ہم آغوش  <m> لاکھوں حسرت کے مارے مرتے ہیں  <e>
<s> کچھ ہماری نہ پوچھئے صاحب  <m> ہم تو غیرت کے مارے مرتے ہیں  <e>
<s> وصل سے تب بھرے ہمارا پیٹ  <m> پیٹ سے جب ملے تمہارا پیٹ  <e>
<s> تھک گئے ہم تو بھرتے بھرتے اسے  <m> کھاتے کھاتے کبھی نہ ہارا پیٹ  <e>
<s> صاف دریائے حسن کا ہے پاٹ  <m> کیسا دلچسپ ہے تمہارا پیٹ  <e>
<s> ناف تیری ہے یار نافۂ مشک  <m> اور فضائے ختن ہے سارا پیٹ  <e>
<s> پھل ہے اس بت کی آشنائی کا  <m> مجھ کو دعویٰ ہے اب خدائی کا  <e>
<s> نہ لڑاؤ نظر رقیبوں سے  <m> کام اچھا نہیں لڑائی کا  <e>
<s> آسماں پر نہیں ہلال نمود  <m> نعل ہے تیری زیر پائی کا  <e>
<s> گل میں تھی اس قدر کہاں سرخی  <m> عکس ہے پنجۂ حنائی کا  <e>
<s> کس ستم گر سے تو نے اے کافر  <m> طرز سیکھا ہے دل ربائی کا  <e>
<s> چادر آسمان حاضر ہو  <m> تو جو استر کرے رضائی کا  <e>
<s> وقت کیا آ گیا ہے صد افسوس  <m> بھائی دشمن ہوا ہے بھائی کا  <e>
<s> گو برہمن پسر وہ قاتل ہے  <m> دل ملا ہے مگر قصائی کا  <e>
<s> کچھ مرا ہی نہیں وہ بت معبود  <m> بخدا ہے خدا خدائی کا  <e>
<s> ضبط سے دل نزار رہتا ہے  <m> اندرونی بخار رہتا ہے  <e>
<s> یوں تو دل کو کبھی قرار نہ تھا  <m> اب بہت بے قرار رہتا ہے  <e>
<s> قطع امید ہو تو صبر آئے  <m> روز اک انتظار رہتا ہے  <e>
<s> تجھ پہ ہم اک کتاب لکھ بیٹھے  <m> اس کو کار ثواب لکھ بیٹھے  <e>
<s> دوستوں کے سلوک کو بھی ہم  <m> آج کوئی عذاب لکھ بیٹھے  <e>
<s> اس کو لکھنا تھا کم نظر لیکن  <m> ہائے عالی جناب لکھ بیٹھے  <e>
<s> ہم کو لکھنی تھی اک غزل لیکن  <m> اپنے غم کا حساب لکھ بیٹھے  <e>
<s> تیری قامت کی بات جب آئی  <m> حسن کا اک نصاب لکھ بیٹھے  <e>
<s> گرچہ خط کا ہے انتظار ابھی  <m> پھر بھی ہم ہیں جواب لکھ بیٹھے  <e>
<s> تم کو اپنا شمار کرتے ہیں  <m> دیدہ و دل نثار کرتے ہیں  <e>
<s> ان کا مشق ستم رہے جاری  <m> جن کو ہم دل سے پیار کرتے ہیں  <e>
<s> ہم سے تو بد گماں رہے تو رہے  <m> ہم ترا اعتبار کرتے ہیں  <e>
<s> ہم بناتے ہیں پھول کانٹوں کو  <m> آپ پھولوں کو خار کرتے ہیں  <e>
<s> آپ کو شوق ہے تو مذہب ہم  <m> عشق کا اختیار کرتے ہیں  <e>
<s> ہم جدا تم سے رہ نہیں سکتے  <m> رشتہ پھر استوار کرتے ہیں  <e>
<s> کچھ نہیں کہہ رہی یہ رات مجھے  <m> درد سے چاہیے نجات مجھے  <e>
<s> جانے لگتا ہے ایسا کیوں مجھ کو  <m> پھر گرانا ہے سومنات مجھے  <e>
<s> بے نیازی کی اس بلندی پر  <m> کچھ نہیں کہتے سانحات مجھے  <e>
<s> جب نکلتا ہوں دائرے سے کبھی  <m> کھینچ لیتی ہے کائنات مجھے  <e>
<s> یہ جہاں میں سنوار جاوں گا  <m> راس آئی اگر حیات مجھے  <e>
<s> سب تغیر ہے جب حقیقت میں  <m> کسے ممکن کہ ہو ثبات مجھے  <e>
<s> مل گئی تو میں دن بناؤں گا  <m> روشنی سے بھری دوات مجھے  <e>
<s> چلتے پھرتے ہوئے اجالے میں  <m> ڈھونڈ لیتی ہے روز رات مجھے  <e>
<s> جسم کے نیزے پر جو رکھا ہے  <m> اس مرے سر میں جانے کیا کیا ہے  <e>
<s> بت بنایا مرے ہنر نے مجھے  <m> میرے ہاتھوں نے مجھ کو توڑا ہے  <e>
<s> بستیاں اجڑی ہیں تو سناٹا  <m> میری آواز میں سمایا ہے  <e>
<s> میں بھی بے جڑ کا پیڑ ہوں شاید  <m> مجھ کو بھی ڈر ہوا سے لگتا ہے  <e>
<s> شہر میں کچھ عمارتوں کے سوا  <m> اب مرا کون ملنے والا ہے  <e>
<s> کہنے سننے کو کچھ نہیں باقی  <m> ملنا جلنا عجب سا لگتا ہے  <e>
<s> درد ہو دل میں تو دوا کیجے  <m> اور جو دل ہی نہ ہو تو کیا کیجے  <e>
<s> غم میں کچھ غم کا مشغلا کیجے  <m> درد کی درد سے دوا کیجے  <e>
<s> آپ اور عہد پر وفا کیجے  <m> توبہ توبہ خدا خدا کیجے  <e>
<s> دیکھتا ہوں جو حشر کے آثار  <m> اپنے تیور ملاحظہ کیجے  <e>
<s> نظر التفات بن گئی موت  <m> مری قسمت کو آپ کیا کیجے  <e>
<s> دیکھیے مقتضائے حال مریض  <m> اب دوا چھوڑیئے دوا کیجے  <e>
<s> ذکر ہو چار سو کریں کیسے  <m> حرف حق روبرو کریں کیسے  <e>
<s> آ گئی سطح آب تک کائی  <m> صاف یہ آب جو کریں کیسے  <e>
<s> آشنائی رہی نہ رسوائی  <m> خونچکاں گفتگو کریں کیسے  <e>
<s> چشم تر میں لہو کی بوند نہیں  <m> جان من ہم وضو کریں کیسے  <e>
<s> ہاتھ چھلنی ہیں پاؤں زخمی ہیں  <m> جمع بکھرے سبو کریں کیسے  <e>
<s> بے نیاز سکون منزل ہے  <m> زندگی ارتقا پہ مائل ہے  <e>
<s> گم ہے یوں فکر کائنات میں دل  <m> یاد محبوب سے بھی غافل ہے  <e>
<s> فن فقط حسن کو نہیں کہتے  <m> اس میں خون جگر بھی شامل ہے  <e>
<s> تجھ پہ قربان اے غم دوراں  <m> تو مری زندگی کا حاصل ہے  <e>
<s> آپ کیا جانیں شورش طوفاں  <m> آپ کا دل رہین ساحل ہے  <e>
<s> آؤ کرنوں کے کھوج میں نکلیں  <m> تیرگی سے نباہ مشکل ہے  <e>
<s> آپ اپنے ضمیر سے شرمائیں  <m> آئنہ آپ کے مقابل ہے  <e>
<s> کیا کوئی سمجھے گا افسانہ مرا  <m> حال ہے سب سے جداگانہ مرا  <e>
<s> مے پلانا ہے تو یوں ساقی پلا  <m> ہو کبھی خالی نہ پیمانہ مرا  <e>
<s> تم بنا لیتے ہو اپنی داستاں  <m> جب الٹ جاتا ہے افسانہ مرا  <e>
<s> ظرف میرا میری ہمت دیکھ کر  <m> چوم لیتے ہیں وہ پیمانہ مرا  <e>
<s> عشق میں جان سے گزرنے کو  <m> اک ہمیں رہ گئے ہیں مرنے کو  <e>
<s> میں تمہاری اداؤں کے صدقے  <m> کبھی بگڑوگے بھی سنورنے کو  <e>
<s> کون کعبے سے بھی سوا ہے بلند  <m> جھک رہا ہوں سلام کرنے کو  <e>
<s> دل بکھرنے پہ کیوں یہ مائل ہے  <m> رنگ کس کا ہے یہ نکھرنے کو  <e>
<s> دل میں تیرے خیال کی خوشبو  <m> ہجر میں ہے وصال کی خوشبو  <e>
<s> دل کے جذبے جوان رکھتی ہے  <m> تیرے حسن و جمال کی خوشبو  <e>
<s> کاش تیرے جواب سے آئے  <m> میرے ہر اک سوال کی خوشبو  <e>
<s> کاش تجھ کو بھی ہو کبھی محسوس  <m> میرے نا گفتہ حال کی خوشبو  <e>
<s> مجھ کو اپنے زوال میں سے بھی  <m> آ رہی ہے کمال کی خوشبو  <e>
<s> ہم فقیروں سے دور رہتی ہے  <m> حشمت و جاہ و مال کی خوشبو  <e>
<s> پھول سے آ رہی ہے جو سب کو  <m> اصل میں ہے نہال کی خوشبو  <e>
<s> ایک پودے کے پھول ہیں لیکن  <m> ہے جدا ڈال ڈال کی خوشبو  <e>
<s> عشق کا اعتبار ہیں ہم لوگ  <m> زندگی کا وقار ہیں ہم لوگ  <e>
<s> گرد لیل و نہار ہیں لیکن  <m> غازہ نو بہار ہیں ہم لوگ  <e>
<s> سر پہ بار فلک اٹھائے ہیں  <m> گو نحیف و نزار ہیں ہم لوگ  <e>
<s> دشمنوں کے لئے پیام مرگ  <m> اور یاروں کے یار ہیں ہم لوگ  <e>
<s> زندگانی گنوا نہ دے ہم کو  <m> حاصل روزگار ہیں ہم لوگ  <e>
<s> اک سفر تیرگی میں جاری ہے  <m> اسپ شب پر سوار ہیں ہم لوگ  <e>
<s> حسن کی قدر ہے ہمیں معلوم  <m> شاعروں میں شمار ہیں ہم لوگ  <e>
<s> آئنہ دیکھنا بھی ہے مشکل  <m> اس قدر شرمسار ہیں ہم لوگ  <e>
<s> غم کو خود پر سوار مت کرنا  <m> زخم کو اشتہار مت کرنا  <e>
<s> ایک حد میں رہو تو اچھا ہے  <m> حد کی دیوار پار مت کرنا  <e>
<s> اپنی پرواز بھول جاؤ گے  <m> غیر پر انحصار مت کرنا  <e>
<s> سر اٹھانا محال ہو جائے  <m> خود کو یوں زیر بار مت کرنا  <e>
<s> وقت کب انتظار کرتا ہے  <m> وقت کا انتظار مت کرنا  <e>
<s> بات کرنا تو سامنے کرنا  <m> پیٹھ پیچھے سے وار مت کرنا  <e>
<s> حوصلے سے سہارنا غم کو  <m> درد کو بے وقار مت کرنا  <e>
<s> ہے مکمل انہی سے ذات مری  <m> میرے بچے ہیں کائنات مری  <e>
<s> میں بس انسانیت کا قائل ہوں  <m> پوچھتے کیا ہو ذات پات مری  <e>
<s> زیست جینا محال کر دے گی  <m> یاد آئے گی بات بات مری  <e>
<s> اس نے بھی میرا ہاتھ چھوڑ دیا  <m> جس کے ہاتھوں میں تھی حیات مری  <e>
<s> اس نے بس مسکرا کے دیکھا تھا  <m> کھل اٹھی ساری کائنات مری  <e>
<s> کس قدر بے مثال سپنا تھا  <m> چین سے کٹ گئی ہے رات مری  <e>
<s> تیرے لہجے سے حوصلہ پا کر  <m> گنگنانے لگی حیات مری  <e>
<s> دائرے سے نکال دے کوئی  <m> ہم کو رستے پہ ڈال دے کوئی  <e>
<s> سانس رکنے لگی ہے سینے میں  <m> یہ کڑا وقت ٹال دے کوئی  <e>
<s> یوں کیا ہے سلام اس نے مجھے  <m> جیسے پتھر اچھال دے کوئی  <e>
<s> اس کی حسرت میں جو گزار دئے  <m> وہ مرے ماہ و سال دے کوئی  <e>
<s> بات کرنا محال لگتا ہے  <m> میرے مولا کمال دے کوئی  <e>
<s> تو ہے ویسا ہی ہو بہ ہو یارا  <m> خواب میں تھا جو روبرو یارا  <e>
<s> دوسرا تو ہے جس نے سمجھی ہے  <m> میری بے ربط گفتگو یارا  <e>
<s> تجھ کو سوچوں تو پھول کھلتے ہیں  <m> دل کی نگری میں کو بہ کو یارا  <e>
<s> اتنے لوگوں میں بھی اکیلے ہیں  <m> ایک میں اور ایک تو یارا  <e>
<s> بس یہ عزم سفر جواں رکھنا  <m> دھند چھٹنی تو ہے کبھو یارا  <e>
<s> آج کل رت جگے مناتی ہے  <m> تیرے خوابوں کی آرزو یارا  <e>
<s> عقل کے جال میں پھنسی ہی نہیں  <m> زندگی آج تک کھلی ہی نہیں  <e>
<s> مجھ میں جیتا رہا سدا کوئی  <m> زندگی اپنی میں نے جی ہی نہیں  <e>
<s> سخت اتنی انا کی تھی دیوار  <m> پھر کسی بھی طرح گری ہی نہیں  <e>
<s> میں نے دنیا سمیٹ لی تو کھلا  <m> کام کی کوئی چیز تھی ہی نہیں  <e>
<s> چاند کے ساتھ ہو گئی رخصت  <m> جیسے وہ اس جہاں کی تھی ہی نہیں  <e>
<s> جس سے سیراب روح ہو جاتی  <m> ایسی بارش کبھی ہوئی ہی نہیں  <e>
<s> سینکڑوں زخم ہیں زمانے کے  <m> دل میں یادوں کی اک انی ہی نہیں  <e>
<s> قید آنکھوں میں ہے بیاباں بھی  <m> غم کے کوزے میں اک ندی ہی نہیں  <e>
<s> پھر وہی بات ہو گئی ہوگی  <m> شاہ کو مات ہو گئی ہوگی  <e>
<s> مل گئے ہوں گے دونوں وقت گلے  <m> اور پھر رات ہو گئی ہوگی  <e>
<s> چھا گئے ہوں گے یاد کے بادل  <m> کھل کے برسات ہو گئی ہوگی  <e>
<s> تیرگی نے چھڑا لیا دامن  <m> چاندنی رات ہو گئی ہوگی  <e>
<s> خوشبوئیں آئی ہیں لفافے میں  <m> نفی اثبات ہو گئی ہوگی  <e>
<s> جال کیوں بن رہی ہے خاموشی  <m> پھر ملاقات ہو گئی ہوگی  <e>
<s> دشت غم اور ہر شجر تنہا  <m> رات سوئی ہے بے خبر تنہا  <e>
<s> لے کے پھرتا ہوں در بدر تنہا  <m> تیری یادوں کا اک نگر تنہا  <e>
<s> سو نہ جاؤں خرد کے بستر پر  <m> اے جنوں تجھ کو چھوڑ کر تنہا  <e>
<s> دل کے دامن میں چبھ گئی آخر  <m> چلتی پھرتی ہوئی نظر تنہا  <e>
<s> یاد پھر چیخنے لگی اس کی  <m> مجھ کو کمرے میں جان کر تنہا  <e>
<s> چاند کا درد مانگ لے کوئی  <m> مجھ کو رہنا ہے عمر بھر تنہا  <e>
<s> میں یوں ہی ٹوٹتا بکھرتا ہوں  <m> روز جیتا ہوں روز مرتا ہوں  <e>
<s> دشت و دریا غبار کرتا ہوں  <m> میں ہوا ہوں کہاں ٹھہرتا ہوں  <e>
<s> پیچھے مڑ کر کبھی نہیں دیکھا  <m> میں ہواؤں سے بات کرتا ہوں  <e>
<s> برگ و گل تتلیاں سلامت سب  <m> سر قلم خوشبوؤں کے کرتا ہوں  <e>
<s> روز نقشہ بنا کے دنیا کا  <m> رنگ امن و سکون بھرتا ہوں  <e>
<s> دل کی راہوں میں قینچیاں رکھ دیں  <m> تیری یادوں کے پر کترتا ہوں  <e>
<s> لوگو ہر سو صلیب و دار رکھو  <m> آسماں سے ابھی اترتا ہوں  <e>
<s> چاندنی سائے رقص تاج محل  <m> خواب آنکھوں میں روم بھرتا ہوں  <e>
<s> رستہ پاؤں پکڑنے لگتا ہے  <m> جب ترے دل سے میں گزرتا ہوں  <e>
<s> اتنے پر مغز ہیں دلائل کیا  <m> دل کو کر لو گے اپنے قائل کیا  <e>
<s> پھر وہی سر ہے اور وہی تیشہ  <m> عشق کیا عشق کے مسائل کیا  <e>
<s> روشنی روشنی پکارتے ہو  <m> روشنی کے نہیں مسائل کیا  <e>
<s> روز میدان جنگ بنتا ہوں  <m> مجھ میں آباد ہیں قبائل کیا  <e>
<s> کس قدر عرضیاں گزاری ہیں  <m> کبھی دیکھی ہے میری فائل کیا  <e>
<s> ہاتھ پھیلانا کوئی کم تو نہیں  <m> پیٹ دکھلائے تم کو سائل کیا  <e>
<s> بیٹھے اب کرچیاں سمیٹتے ہو  <m> اپنے رستے میں خود تھے حائل کیا  <e>
<s> رات بھر جاگتے رہے ہیں درخت  <m> کوئی پنچھی ہوا ہے گھائل کیا  <e>
<s> درد دیکھیں نہ اب دوا دیکھیں  <m> مرنے والوں کا حوصلہ دیکھیں  <e>
<s> کچھ نہیں عشق میں بعید میاں  <m> روشنی چھوئیں اور ہوا دیکھیں  <e>
<s> جب نہ دیکھا اسے تو کیا دیکھا  <m> دیکھ کر اس کو اور کیا دیکھیں  <e>
<s> جو نہ دیکھا تھا وہ بھی دیکھ لیا  <m> اب دکھاتا ہے کیا خدا دیکھیں  <e>
<s> ہم میں کوئی مشابہت بھی ہے  <m> آئیے مل کے آئنہ دیکھیں  <e>
<s> یہ محبت تو شے ہی ایسی ہے  <m> آپ بھی اپنا فائدہ دیکھیں  <e>
<s> میں پلٹ جاؤں اپنے گھر کی طرف  <m> آپ بھی اپنا راستا دیکھیں  <e>
<s> آبلہ ہے کہ گھاؤ جو بھی ہے  <m> سامنے میرے لاؤ جو بھی ہے  <e>
<s> چاک سے اب مجھے اتارو بھی  <m> میری صورت دکھاؤ جو بھی ہے  <e>
<s> جو نہیں اس کی کیا پریشانی  <m> خیر اس کی مناؤ جو بھی ہے  <e>
<s> رکھ دیا ہے تمہارے چگنے کو  <m> درد کی فاختاؤ جو بھی ہے  <e>
<s> ہم ترے در سے اب نہ اٹھیں گے  <m> تیرا ہم سے سبھاؤ جو بھی ہے  <e>
<s> دوست تو اپنے آپ بنتے ہیں  <m> کوئی دشمن بناؤ جو بھی ہے  <e>
<s> پا گئے ہیں تمہارا بھید سبھی  <m> اپنا بھاؤ گراؤ جو بھی ہے  <e>
<s> عشق کی بد دعا لگی ہے تمہیں  <m> بیٹھے دنیا کماؤ جو بھی ہے  <e>
<s> منتظر ہیں سماعتیں سب کی  <m> اپنی اپنی سناؤ جو بھی ہے  <e>
<s> یہ نشانی ہے اک پیمبر کی  <m> یہ شکستہ سی ناؤ جو بھی ہے  <e>
<s> آ گئی یاد شام ڈھلتے ہی  <m> بجھ گیا دل چراغ جلتے ہی  <e>
<s> کھل گئے شہر غم کے دروازے  <m> اک ذرا سی ہوا کے چلتے ہی  <e>
<s> کون تھا تو کہ پھر نہ دیکھا تجھے  <m> مٹ گیا خواب آنکھ ملتے ہی  <e>
<s> خوف آتا ہے اپنے ہی گھر سے  <m> ماہ شب تاب کے نکلتے ہی  <e>
<s> تو بھی جیسے بدل سا جاتا ہے  <m> عکس دیوار کے بدلتے ہی  <e>
<s> خون سا لگ گیا ہے ہاتھوں میں  <m> چڑھ گیا زہر گل مسلتے ہی <e>
<s> اتنے خاموش بھی رہا نہ کرو  <m> غم جدائی میں یوں کیا نہ کرو  <e>
<s> خواب ہوتے ہیں دیکھنے کے لیے  <m> ان میں جا کر مگر رہا نہ کرو  <e>
<s> کچھ نہ ہوگا گلہ بھی کرنے سے  <m> ظالموں سے گلہ کیا نہ کرو  <e>
<s> ان سے نکلیں حکایتیں شاید  <m> حرف لکھ کر مٹا دیا نہ کرو  <e>
<s> آئنہ اب جدا نہیں کرتا  <m> قید میں ہوں رہا نہیں کرتا  <e>
<s> مستقل صبر میں ہے کوہ گراں  <m> نقش عبرت صدا نہیں کرتا  <e>
<s> رنگ محفل بدلتا رہتا ہے  <m> رنگ کوئی وفا نہیں کرتا  <e>
<s> عیش دنیا کی جستجو مت کر  <m> یہ دفینہ ملا نہیں کرتا  <e>
<s> جی میں آئے جو کر گزرتا ہے  <m> تو کسی کا کہا نہیں کرتا  <e>
<s> ایک وارث ہمیشہ ہوتا ہے  <m> تخت خالی رہا نہیں کرتا  <e>
<s> اور ہیں کتنی منزلیں باقی  <m> جان کتنی ہے جسم میں باقی  <e>
<s> زندہ لوگوں کی بود و باش میں ہیں  <m> مردہ لوگوں کی عادتیں باقی  <e>
<s> اس سے ملنا وہ خواب ہستی میں  <m> خواب معدوم حسرتیں باقی  <e>
<s> بہہ گئے رنگ و نور کے چشمے  <m> رہ گئیں ان کی رنگتیں باقی  <e>
<s> جن کے ہونے سے ہم بھی ہیں اے دل  <m> شہر میں ہیں وہ صورتیں باقی  <e>
<s> فوج مژگاں کا کچھ ارادہ ہے  <m> زلف پیچاں نے لام باندھا ہے  <e>
<s> لب رنگیں کو کس نے چوسا ہے  <m> دیکھ لو یہ عقیق جھوٹا ہے  <e>
<s> کون آیا چھڑی سواری سے  <m> نے سواری کا کس کی شہرا ہے  <e>
<s> دانت کھٹے ہوئے اناروں کے  <m> ان کا سیب ذقن یہ میٹھا ہے  <e>
<s> بوسۂ لب دیا جو بگڑے غیر  <m> پھوٹ میں تم نے قند ڈالا ہے  <e>
<s> کاٹتے ہو ہمارے نام کے حرف  <m> خوب شوشہ ہے زور فقرا ہے  <e>
<s> وصف قد کے دو چند ہیں مضموں  <m> کوئی مصرع نہیں ہے دہرا ہے  <e>
<s> دانت کنگھی کا ہے مگر مجھ پر  <m> مار گیسو جو کاٹے کھاتا ہے  <e>
<s> خوب ہے وصل عاشق و معشوق  <m> یہ بھی جوڑی کا ایک نسخہ ہے  <e>
<s> زخم دل پر نمک چھڑکواؤ  <m> ذائقہ میرے منہ کا پھیکا ہے  <e>
<s> غیر کے گھر بجا رہے ہو ستار  <m> تم نے در پردہ ٹھاٹ بدلا ہے  <e>
<s> کوئی تازہ کنواں جھکائیں گے  <m> ان دنوں اختلاط گہرا ہے  <e>
<s> چٹکی انگیا میں تم نہ ٹکواؤ  <m> گورے سینہ میں نیل پڑتا ہے  <e>
<s> بوسہ ہونٹوں کا مل گیا کس کو  <m> دل میں کچھ آج درد میٹھا ہے  <e>
<s> چین سے ہیں فقیر بعد فنا  <m> قبر کے بھی سرہانے تکیہ ہے  <e>
<s> نازک ایسا نہیں کسی کا پیٹ  <m> مخمل رنگ گل ہے گویا پیٹ  <e>
<s> نظر آتا ہے عکس کرتی کا  <m> آئنے سے بھی ہے مصفا پیٹ  <e>
<s> درد سر کھو دیا صبیحوں کا  <m> صندل صبح کا ہے تختہ پیٹ  <e>
<s> یہ صباحت یہ حسن یہ جلوہ  <m> ورق سیم مہ ہے سارا پیٹ  <e>
<s> ناف ہے ساغر مراد اے گل  <m> بادۂ حسن کا ہے مینا پیٹ  <e>
<s> ڈر یہی ہے نہ چھلکے ساغر عمر  <m> ہے مئے ناب کا قرابا پیٹ  <e>
<s> جام خالی نہیں ہے چہرہ سے کم  <m> آج ساقی نے مفت کاٹا پیٹ  <e>
<s> تم نے دم دے کے جب ملایا پھول  <m> خوب مثل حباب پھولا پیٹ  <e>
<s> سیکڑوں نگلے آدمی اس نے  <m> نہ بھرا اژدر زمیں کا پیٹ  <e>
<s> سرخ کرتی سے ہو گیا معلوم  <m> آفتاب سحر ہے ان کا پیٹ  <e>
<s> دم نہیں سینہ میں سماتا ہے  <m> یاد آتا ہے ان کا گورا پیٹ  <e>
<s> دیکھنے والے کیوں نہ ہوں مجنوں  <m> رنگ میں ہے عذار لیلیٰ پیٹ  <e>
<s> چھاتیاں ہیں ترنج زر گویا  <m> لوح سیمیں ہے اس پری کا پیٹ  <e>
<s> لال نیفا دکھا کے گردوں کو  <m> ہالۂ مہ کا رنگ لایا پیٹ  <e>
<s> شاد ہوتے ہیں دیکھ کر عاشق  <m> سحر عید کا ہے نقشہ پیٹ  <e>
<s> موئے مژگاں ہیں بال سیلی کے  <m> آنکھوں کے سامنے ہے تیرا پیٹ  <e>
<s> بات مستی کی ہضم ہو نہ سکی  <m> شیشۂ بادہ کا ہے ہلکا پیٹ  <e>
<s> پیچ فقرے پر کیا جاتا نہیں  <m> کوئی دھاگا دو بٹا جاتا نہیں  <e>
<s> بوسۂ لب غیر کو دیتے ہو تم  <m> منہ مرا میٹھا کیا جاتا نہیں  <e>
<s> ضعف نے یک دست توڑے پائے زیست  <m> نبض مردہ ہوں ہلا جاتا نہیں  <e>
<s> زلف سے سنبل کرے کیا ہم سری  <m> پیچ چوٹی کا کیا جاتا نہیں  <e>
<s> تیغ حسن یار سے مجروح ہے  <m> طوطے خط سے اڑا جاتا نہیں  <e>
<s> قبر کا طالب عبث ہے جسم زار  <m> چشم دشمن میں سما جاتا نہیں  <e>
<s> کیا کشیدہ صورت تصویر ہوں  <m> ناتوانی سے کھنچا جاتا نہیں  <e>
<s> ضعف سے پہنچیں گے کیوں کر آپ تک  <m> آپ سے باہر ہوا جاتا نہیں  <e>
<s> کھنچ سکے تصویر بیتابی میں کیا  <m> ایک صورت پر رہا جاتا نہیں  <e>
<s> روح کو بھی بوسۂ لب کی ہے چاٹ  <m> مر گئے لیکن مرا جاتا نہیں  <e>
<s> مردے سے بد تر ہوں گو جیتا ہوں میں  <m> رنگ ہستی میں ملا جاتا نہیں  <e>
<s> رنگ کیا قد خمیدہ کا کھلے  <m> چھلے کے گل سے کھلا جاتا نہیں  <e>
<s> روز انگیا ہوتی ہے آراستہ  <m> کب نیا بنگلہ سجا جاتا نہیں  <e>
<s> پیچ میں آنے کو طاقت چاہئے  <m> تیرے دم پر بھی چڑھا جاتا نہیں  <e>
<s> عطر کھنچتا ہے ہماری خاک کا  <m> ہاتھ ملنے کا مزا جاتا نہیں  <e>
<s> چٹکیاں میرے سراپے میں نہ لو  <m> جامۂ ہستی چنا جاتا نہیں  <e>
<s> دل بھی جیسے ہمارا کمرہ تھا  <m> کل اثاثہ زمیں پہ بکھرا تھا  <e>
<s> آسماں ہی اٹھا لیا سر پہ  <m> جانے کیا کچھ زمیں پہ گزرا تھا  <e>
<s> پھر نئی خواہشیں ابھر آئیں  <m> دل ابھی حادثوں سے ابرا تھا  <e>
<s> چاند کی چاندنی بجا لیکن  <m> رنگ اس کا بھی صاف ستھرا تھا  <e>
<s> کیا ہوا ڈوب کیوں گیا آخر  <m> خواب تو ساحلوں پہ اترا تھا  <e>
<s> آشیاں تو بنا لیا لیکن  <m> اب ہمیں آندھیوں کا خطرہ تھا  <e>
<s> اب فقط زندگی بتاتے ہیں  <m> ورنہ اپنا بھی ناز نخرہ تھا  <e>
<s> زندگی کٹ گئی سرابوں میں  <m> خود کو ڈھونڈا کئے کتابوں میں  <e>
<s> زندگی دیکھ لے نظر بھر کے  <m> ہم ہیں شامل ترے خرابوں میں  <e>
<s> ہر نشہ تھا لہو کی گرمی سے  <m> اب وہ مستی کہاں شرابوں میں  <e>
<s> مختصر یہ کہ کٹ گیا رستہ  <m> کچھ گناہوں میں کچھ ثوابوں میں  <e>
<s> درد کی داستاں ادھوری ہے  <m> ہم کو رکھ لیجئے حسابوں میں  <e>
<s> کیوں سمندر میں شور ہے برپا  <m> کون رہتا ہے ان حبابوں میں  <e>
<s> دل کے تاروں سے درد اٹھتا ہے  <m> سوز ہوتا نہیں ربابوں میں  <e>
<s> ضبط غم سے سوا ملال ہوا  <m> اشک آئے تو جی بحال ہوا  <e>
<s> پھر سے بجھنے لگی ہے بینائی  <m> پھر تری دید کا سوال ہوا  <e>
<s> اک ذرا چاند کے ابھرنے سے  <m> دیکھ سورج کا رنگ لال ہوا  <e>
<s> کتنے لوگوں سے ملنا جلنا تھا  <m> خود سے ملنا بھی اب محال ہوا  <e>
<s> ہم نے ماضی کا ہر ورق پلٹا  <m> ہم کو ہر بات پر ملال ہوا  <e>
<s> ہم تو ٹک دیکھتے رہے اس کو  <m> رائیگاں لمحۂ وصال ہوا  <e>
<s> درد اشعار میں اتر آیا  <m> لوگ کہنے لگے کمال ہوا  <e>
<s> تم میرے ساتھ بھی جدا بھی ہو  <m> تم مرا درد بھی دوا بھی ہو  <e>
<s> تم سفینہ بھی ناخدا بھی ہو  <m> تم تلاطم بھی آسرا بھی ہو  <e>
<s> ڈھونڈھتا ہوں کہاں کہاں تم کو  <m> راہزن تم ہو رہنما بھی ہو  <e>
<s> تم ہی ہو میری گرمئی آغوش  <m> میرے پہلو کا تم خلا بھی ہو  <e>
<s> دل کے رکنے کی ہو تم ہی آواز  <m> دل کی دھڑکن کی تم صدا بھی ہو  <e>
<s> پی کے سرشار بھی ہوں پیاسا بھی  <m> تشنگی بھی ہو تم نشہ بھی ہو  <e>
<s> اثر اس کو ذرا نہیں ہوتا  <m> رنج راحت فزا نہیں ہوتا  <e>
<s> بے وفا کہنے کی شکایت ہے  <m> تو بھی وعدہ وفا نہیں ہوتا  <e>
<s> ذکر اغیار سے ہوا معلوم  <m> حرف ناصح برا نہیں ہوتا  <e>
<s> کس کو ہے ذوق تلخ کامی لیک  <m> جنگ بن کچھ مزا نہیں ہوتا  <e>
<s> تم ہمارے کسی طرح نہ ہوئے  <m> ورنہ دنیا میں کیا نہیں ہوتا  <e>
<s> اس نے کیا جانے کیا کیا لے کر  <m> دل کسی کام کا نہیں ہوتا  <e>
<s> امتحاں کیجئے مرا جب تک  <m> شوق زور آزما نہیں ہوتا  <e>
<s> ایک دشمن کہ چرخ ہے نہ رہے  <m> تجھ سے یہ اے دعا نہیں ہوتا  <e>
<s> آہ طول امل ہے روز فزوں  <m> گرچہ اک مدعا نہیں ہوتا  <e>
<s> تم مرے پاس ہوتے ہو گویا  <m> جب کوئی دوسرا نہیں ہوتا  <e>
<s> حال دل یار کو لکھوں کیوں کر  <m> ہاتھ دل سے جدا نہیں ہوتا  <e>
<s> رحم بر خصم جان غیر نہ ہو  <m> سب کا دل ایک سا نہیں ہوتا  <e>
<s> دامن اس کا جو ہے دراز تو ہو  <m> دست عاشق رسا نہیں ہوتا  <e>
<s> چارۂ دل سوائے صبر نہیں  <m> سو تمہارے سوا نہیں ہوتا  <e>
<s> قہر ہے موت ہے قضا ہے عشق  <m> سچ تو یوں ہے بری بلا ہے عشق  <e>
<s> اثر غم ذرا بتا دینا  <m> وہ بہت پوچھتے ہیں کیا ہے عشق  <e>
<s> آفت جاں ہے کوئی پردہ نشیں  <m> کہ مرے دل میں آ چھپا ہے عشق  <e>
<s> بوالہوس اور لاف جانبازی  <m> کھیل کیسا سمجھ لیا ہے عشق  <e>
<s> وصل میں احتمال شادی مرگ  <m> چارہ گر درد بے دوا ہے عشق  <e>
<s> سوجھے کیونکر فریب دل داری  <m> دشمن آشنا نما ہے عشق  <e>
<s> کس ملاحت سرشت کو چاہا  <m> تلخ کامی پہ بامزا ہے عشق  <e>
<s> ہم کو ترجیح تم پہ ہے یعنی  <m> دل ربا حسن و جاں ربا ہے عشق  <e>
<s> دیکھ حالت مری کہیں کافر  <m> نام دوزخ کا کیوں دھرا ہے عشق  <e>
<s> دیکھیے کس جگہ ڈبو دے گا  <m> میری کشتی کا ناخدا ہے عشق  <e>
<s> اب تو دل عشق کا مزا چکھا  <m> ہم نہ کہتے تھے کیوں برا ہے عشق  <e>
<s> آپ مجھ سے نباہیں گے سچ ہے  <m> باوفا حسن و بے وفا ہے عشق  <e>
<s> میں وہ مجنون وحشت آرا ہوں  <m> نام سے میرے بھاگتا ہے عشق  <e>
<s> غصہ بیگانہ وار ہونا تھا  <m> بس یہی تجھ سے یار ہونا تھا  <e>
<s> کیا شب انتظار ہونا تھا  <m> ناحق امیدوار ہونا تھا  <e>
<s> کیوں نہ ہوتے عزیز غیر تمہیں  <m> میری قسمت میں خوار ہونا تھا  <e>
<s> مجھ سے جنت میں وہ صنم نہ ملا  <m> حشر اور ایک بار ہونا تھا  <e>
<s> گر نہ تھی اے دل اس کے رنج کی تعب  <m> کیوں شکایت گزار ہونا تھا  <e>
<s> خاک ہوتا نہ میں تو کیا کرتا  <m> اس کے در کا غبار ہونا تھا  <e>
<s> ہرزہ گردی سے ہم ذلیل ہوئے  <m> چرخ کا اعتبار ہونا تھا  <e>
<s> مرگ شام وصال حرماں ہے  <m> صبح دم جاں نثار ہونا تھا  <e>
<s> اور سے ہمکنار ہے دشمن  <m> آج تو ہمکنار ہونا تھا  <e>
<s> شکوۂ دہر پر کہا تم کو  <m> آفت روزگار ہونا تھا  <e>
<s> چشم بے اختیار جاناں میں  <m> کیا مرا اختیار ہونا تھا  <e>
<s> صبر کر صبر ہو چکا جو کچھ  <m> اے دل بے قرار ہونا تھا  <e>
<s> کوئے دشمن میں جا پکڑتا کیوں  <m> کیا مجھے شرمسار ہونا تھا  <e>
<s> وہ نمک پاش بھی نہیں ہوتے  <m> یوں ہی دل کو فگار ہونا تھا  <e>
<s> خاک میں حیف یہ شراب ملے  <m> محتسب بادہ خوار ہونا تھا  <e>
<s> نہ گیا تیر نالہ سوئے رقیب  <m> مرغ عرشی شکار ہونا تھا  <e>
<s> چل پرے ہٹ مجھے نہ دکھلا منہ  <m> اے شب ہجر تیرا کالا منہ  <e>
<s> آرزوئے نظارہ تھی تو نے  <m> اتنی ہی بات پر چھپایا منہ  <e>
<s> دشمنوں سے بگڑ گئی تو بھی  <m> دیکھتے ہی مجھے بنایا منہ  <e>
<s> بات پوری بھی منہ سے نکلی نہیں  <m> آپ نے گالیوں پہ کھولا منہ  <e>
<s> ہو گیا راز عشق بے پردہ  <m> اس نے پردہ سے جو نکالا منہ  <e>
<s> شب غم کا بیان کیا کیجئے  <m> ہے بڑی بات اور چھوٹا منہ  <e>
<s> جب کہا یار سے دکھا صورت  <m> ہنس کے بولا کہ دیکھو اپنا منہ  <e>
<s> کس کو خون جگر پلائے گا  <m> ساغر مے کو کیوں لگایا منہ  <e>
<s> پھر گئی آنکھ مثل قبلہ نما  <m> جس طرف اس صنم نے پھیرا منہ  <e>
<s> گھر میں بیٹھے تھے کچھ اداس سے وہ  <m> بولے بس دیکھتے ہی میرا منہ  <e>
<s> ہم بھی غمگین سے ہیں آج کہیں  <m> صبح اٹھے تھے دیکھ تیرا منہ  <e>
<s> تم بھی رہنے لگے خفا صاحب  <m> کہیں سایہ مرا پڑا صاحب  <e>
<s> ہے یہ بندہ ہی بے وفا صاحب  <m> غیر اور تم بھلے بھلا صاحب  <e>
<s> کیوں الجھتے ہو جنبش لب سے  <m> خیر ہے میں نے کیا کیا صاحب  <e>
<s> کیوں لگے دینے خط آزادی  <m> کچھ گنہ بھی غلام کا صاحب  <e>
<s> ہائے ری چھیڑ رات سن سن کے  <m> حال میرا کہا کہ کیا صاحب  <e>
<s> دم آخر بھی تم نہیں آتے  <m> بندگی اب کہ میں چلا صاحب  <e>
<s> ستم آزار ظلم و جور و جفا  <m> جو کیا سو بھلا کیا صاحب  <e>
<s> کس سے بگڑے تھے کس پہ غصہ تھا  <m> رات تم کس پہ تھے خفا صاحب  <e>
<s> کس کو دیتے تھے گالیاں لاکھوں  <m> کس کا شب ذکر خیر تھا صاحب  <e>
<s> ہم سمجھتے ہیں آزمانے کو  <m> عذر کچھ چاہیئے ستانے کو  <e>
<s> سنگ در سے ترے نکالی آگ  <m> ہم نے دشمن کا گھر جلانے کو  <e>
<s> صبح عشرت ہے وہ نہ شام وصال  <m> ہاے کیا ہو گیا زمانے کو  <e>
<s> بوالہوس روئے میرے گریہ پہ اب  <m> منہ کہاں تیرے مسکرانے کو  <e>
<s> برق کا آسمان پر ہے دماغ  <m> پھونک کر میرے آشیانے کو  <e>
<s> سنگ سودا جنوں میں لیتے ہیں  <m> اپنا ہم مقبرہ بنانے کو  <e>
<s> شکوہ ہے غیر کی کدورت کا  <m> سو مرے خاک میں ملانے کو  <e>
<s> روز محشر بھی ہوش گر آیا  <m> جائیں گے ہم شراب خانے کو  <e>
<s> سن کے وصف اس پہ مر گیا ہمدم  <m> خوب آیا تھا غم اٹھانے کو  <e>
<s> کوئی دن ہم جہاں میں بیٹھے ہیں  <m> آسماں کے ستم اٹھانے کو  <e>
<s> نقش پائے رقیب کی محراب  <m> نہیں زیبندہ سر جھکانے کو  <e>
<s> صبر وحشت اثر نہ ہو جائے  <m> کہیں صحرا بھی گھر نہ ہو جائے  <e>
<s> رشک پیغام ہے عناں کش دل  <m> نامہ بر راہبر نہ ہو جائے  <e>
<s> دیکھو مت دیکھیو کہ آئینہ  <m> غش تمہیں دیکھ کر نہ ہو جائے  <e>
<s> ہجر پردہ نشیں میں مرتے ہیں  <m> زندگی پردۂ در نہ ہو جائے  <e>
<s> کثرت سجدہ سے وہ نقش قدم  <m> کہیں پامال سر نہ ہو جائے  <e>
<s> میرے تغییر رنگ کو مت دیکھ  <m> تجھ کو اپنی نظر نہ ہو جائے  <e>
<s> میرے آنسو نہ پونچھنا دیکھو  <m> کہیں دامان تر نہ ہو جائے  <e>
<s> بات ناصح سے کرتے ڈرتا ہوں  <m> کہ فغاں بے اثر نہ ہو جائے  <e>
<s> اے قیامت نہ آئیو جب تک  <m> وہ مری گور پر نہ ہو جائے  <e>
<s> مانع ظلم ہے تغافل یار  <m> بخت بد کو خبر نہ ہو جائے  <e>
<s> غیر سے بے حجاب ملتے ہو  <m> شب عاشق سحر نہ ہو جائے  <e>
<s> رشک دشمن کا فائدہ معلوم  <m> مفت جی کا ضرر نہ ہو جائے  <e>
<s> اے دل آہستہ آہ تاب شکن  <m> دیکھ ٹکڑے جگر نہ ہو جائے  <e>
<s> امتحاں کے لیے جفا کب تک  <m> التفات ستم نما کب تک  <e>
<s> غیر ہے بے وفا پہ تم تو کہو  <m> ہے ارادہ نباہ کا کب تک  <e>
<s> جرم معلوم ہے زلیخا کا  <m> طعنۂ دست نارسا کب تک  <e>
<s> مجھ پہ عاشق نہیں ہے کچھ ظالم  <m> صبر آخر کرے وفا کب تک  <e>
<s> دیکھیے خاک میں ملاتی ہے  <m> نگہ چشم سرمہ سا کب تک  <e>
<s> کہیں آنکھیں دکھا چکو مجھ کو  <m> جانب غیر دیکھنا کب تک  <e>
<s> نہ ملائیں گے وہ نہ آئیں گے  <m> جوش لبیک و مرحبا کب تک  <e>
<s> ہوش میں آ تو مجھ میں جان نہیں  <m> غفلت جرأت آزما کب تک  <e>
<s> لے شب وصل غیر بھی کاٹی  <m> تو مجھے آزمائے گا کب تک  <e>
<s> تم کو خو ہو گئی برائی کی  <m> درگزر کیجیئے بھلا کب تک  <e>
<s> شوخ کہتا ہے بے حیا جانا  <m> دیکھو دشمن نے تم کو کیا جانا  <e>
<s> شعلۂ دل کو ناز تابش ہے  <m> اپنا جلوہ ذرا دکھا جانا  <e>
<s> شوق نے دورباش اعدا کو  <m> اس کی محفل میں مرحبا جانا  <e>
<s> اس کے اٹھتے ہی ہم جہاں سے اٹھے  <m> کیا قیامت ہے دل کا آ جانا  <e>
<s> گھر میں خود رفتگی سے دھوم مچی  <m> کیونکے ہو اس تلک مرا جانا  <e>
<s> پوچھنا حال یار ہے منظور  <m> میں نے ناصح کا مدعا جانا  <e>
<s> مے نہ اتری گلے سے جو اس بن  <m> مجھ کو یاروں نے پارسا جانا  <e>
<s> دیکھ لو شوق نا تمام مرا  <m> غیر لے جائے ہے پیام مرا  <e>
<s> بے اثر ہے فغان خون آلود  <m> کیوں نہ ہوئے خراب کام مرا  <e>
<s> آتشیں خو سے آرزوئے وصال  <m> پک گیا اب خیال خام مرا  <e>
<s> دیکھنا کثرت بلا نوشی  <m> کاسۂ آسماں ہے جام مرا  <e>
<s> رتبہ افتادگی کا دیکھو ہے  <m> عرش کے بھی پرے مقام مرا  <e>
<s> کس صنم کو چھڑا دیا واعظ  <m> لے خدا تجھ سے انتقام مرا  <e>
<s> ہو کے یوسف جو دل چراتے ہو  <m> کون ہو جائے گا غلام مرا  <e>
<s> اس لب لعل کی شکایت ہے  <m> کیونکہ رنگیں نہ ہو کلام مرا  <e>
<s> تو نے رسوا کیا مجھے اب تک  <m> کوئی بھی جانتا تھا نام مرا  <e>
<s> بندگی کام آ رہی آخر  <m> میں نہ کہتا تھا کیوں سلام مرا  <e>
<s> ہوئی تاثیر آہ و زاری کی  <m> رہ گئی بات بے قراری کی  <e>
<s> شکوۂ دشمنی کریں کس سے  <m> واں شکایت ہے دوست داری کی  <e>
<s> مبتلائے شب فراق ہوئے  <m> ضد سے ہم تیرہ روزگاری کی  <e>
<s> یاد آئی جو گرمجوشیٔ یار  <m> دیدۂ تر نے شعلہ باری کی  <e>
<s> کیوں نہ ڈر جاؤں دیکھ کر وہ زلف  <m> ہے شب ہجر کی سی تاریکی  <e>
<s> یاس دیکھو کہ غیر سے کہہ دی  <m> بات اپنی امیدواری کی  <e>
<s> بس کہ ہے یار کی کمر کا خیال  <m> شعر کی سوجھتی ہے باریکی  <e>
<s> کر دے روز جزا شب دیجور  <m> ظلمت اپنی سیاہ کاری کی  <e>
<s> تیرے ابرو کی یاد میں ہم نے  <m> ناخن غم سے دل فگاری کی  <e>
<s> قتل دشمن کا ہے ارادہ اسے  <m> یہ سزا اپنی جاں نثاری کی  <e>
<s> کاش اقرار کر لیا ہوتا  <m> دو گھڑی پیار کر لیا ہوتا  <e>
<s> ہاں وہی زندگی کا مقصد تھا  <m> اس سے اظہار کر لیا ہوتا  <e>
<s> گر چراغوں میں خون باقی تھا  <m> شب کو تلوار کر لیا ہوتا  <e>
<s> زندہ رہنے کا اک وسیلہ تھا  <m> غم طرحدار کر لیا ہوتا  <e>
<s> سچ کو کہنے کا حوصلہ ہے مجھے  <m> اپنے انجام کا پتہ ہے مجھے  <e>
<s> نیند سے خواب ہو گئے رخصت  <m> زندگی جیسے اک سزا ہے مجھے  <e>
<s> اس نے رغبت سے ہاتھ کھینچ لیا  <m> اب کہاں کوئی سوچتا ہے مجھے  <e>
<s> دوستی کا بھرم ہی توڑ دیا  <m> ان دنوں جانے کیا ہوا ہے مجھے  <e>
<s> جس کی نیندوں میں خواب میرے تھے  <m> جب سے جاگا ہے ڈھونڈتا ہے مجھے  <e>
<s> چند جلتے سوال بجھتا دل  <m> زندگی تو نے کیا دیا ہے مجھے  <e>
<s> سارے رشتے جب اس نے توڑ لئے  <m> مڑ کے اب کیا پکارتا ہے مجھے  <e>
<s> اب ہوں بجھتے دیئے سا سورج تھا  <m> ان حوالوں کو سوچنا ہے مجھے  <e>
<s> ذوق رکھتا ہے فکر مند تجھے  <m> ہو کے رہنا ہے سر بلند تجھے  <e>
<s> شاعری کا سراب طے کرنا  <m> کون مانے گا ہوش مند تجھے  <e>
<s> یہ ترا رکھ رکھاؤ یہ بکھرن  <m> لوگ کرنے لگے پسند تجھے  <e>
<s> پھر کوئی عشق ہے وبال جاں  <m> لے اڑی حسن کی کمند تجھے  <e>
<s> تو لہو میں رواں نہیں ہوتا  <m> جانے کیا کیا گماں نہیں ہوتا  <e>
<s> سارے خط ہم جلا کے آئے ہیں  <m> یادوں کا اب دھواں نہیں ہوتا  <e>
<s> ان کی بیباکیاں سہی دل نے  <m> ورنہ دل بے زباں نہیں ہوتا  <e>
<s> دیکھو الفاظ کی بھی بیتابی  <m> عشق ایسے عیاں نہیں ہوتا  <e>
<s> رہ تیرہ میں گرچہ جگنو ہے  <m> تنہا سچ کارواں نہیں ہوتا  <e>
<s> وقت مجبور اپنی عادت سے  <m> بدلے لمحوں کو اپنی چاہت سے  <e>
<s> کب رہا شوق جیتنے کا ہمیں  <m> ہارتے ہی رہے ہیں قسمت سے  <e>
<s> اس کی ہی بے رخی کا ہے انجام  <m> ہم ہوئے دور اس کی الفت سے  <e>
<s> درد غم رنج آہیں خاموشی  <m> اور پایا ہے کیا محبت سے  <e>
<s> اس نے کر لی ہی خود کشی آخر  <m> تھا پریشاں وہ اپنی غربت سے  <e>
<s> دو نگاہوں سے داؤں کھیلا پھر  <m> لے گئے دل کو وہ شرارت سے  <e>
<s> ہم کو بننا زمانے کے جیسا  <m> آ گئے تنگ ہم شرافت سے  <e>
<s> موت کی کب رکی ہے گاڑی دوست  <m> چاہے تھوڑی بھی ہو سواری دوست  <e>
<s> وہ وسیلے سے خواب میں آئی  <m> پہلی دیکھی گئی تھی اس کی دوست  <e>
<s> لڑکے کی دوستی کی باتیں ہیں  <m> لڑکی ہوتی ہے سب سے اچھی دوست  <e>
<s> ہم دو بندے ہیں اور سگریٹ ایک  <m> اب خبر ہوگی دوستی کی دوست  <e>
<s> جتنی تم نے سنا دی مجھ کو بات  <m> اتنی برداشت مجھ میں تھی بھی دوست  <e>
<s> خواب میں بھی وہی اندھیرا ہے  <m> خواب میں بھی نہیں ہے بجلی دوست  <e>
<s> آدمی آدمی کے بس کا نہیں  <m> اور یہ قصہ سو برس کا نہیں  <e>
<s> صرف تصویر کھینچ سکتا ہے  <m> دکھ ترے کیمرے کے بس کا نہیں  <e>
<s> جب یہ آتی ہے تو نہیں جاتی  <m> آگہی ہے حضور چسکا نہیں  <e>
<s> جلتی بتی ہے وہ ہوا ہوں میں  <m> مسئلہ صرف دسترس کا نہیں  <e>
<s> رکشے والے نے اس کو بتلایا  <m> یہ ترا منتظر ہے بس کا نہیں  <e>
<s> صرف پٹری بنی رہی مجھ میں  <m> ریل گاڑی نہیں چلی مجھ میں  <e>
<s> کچھ نہ کچھ کچھ سے کچھ نہیں بنتے  <m> ایسے کچھ کچھ پڑے کئی مجھ میں  <e>
<s> اس کی آنکھیں بنائی ماچس پہ  <m> ایک سگرٹ سی جل گئی مجھ میں  <e>
<s> غم کے خالق نے مجھ سے پوری کی  <m> تھوڑی سی بھی نہیں کمی مجھ میں  <e>
<s> میر کی لیک ٹک میں اٹکے ہیں  <m> کچھ روایت کے مصحفی مجھ میں  <e>
<s> فلسفہ خوف دکھ خوشی کچھ شعر  <m> رہتے ہیں اتنے آدمی مجھ میں  <e>
<s> سستے سودے میں بیچنا تھا مجھے  <m> مہنگی قیمت لکھی گئی مجھ میں  <e>
<s> غور سے دیکھ پھر سے اک باری  <m> بات اب بھی نہیں بنی مجھ میں  <e>
<s> عربی کو نکالتا ہوں میں  <m> ٹھونس دیتے ہیں فارسی مجھ میں  <e>
<s> جس کو باہر سے تھا گھٹایا کبھی  <m> اور اندر سے بڑھ گئی مجھ میں  <e>
<s> بیٹھ سکتی ہو میرے اندر تم  <m> اب مصیبت نہیں کھڑی مجھ میں  <e>
<s> چشم کا کر رہا ہوں تر تبدیل  <m> ہو نہیں پا رہا مگر تبدیل  <e>
<s> اک ضرورت کو دوسری کے ساتھ  <m> لوگ کرتے ہیں عمر بھر تبدیل  <e>
<s> وہاں پھر عشق کے ہوئے مطلب  <m> جہاں ہوتے تھے صرف گھر تبدیل  <e>
<s> یہ تو بس تھان ہے رکھو تم ہاتھ  <m> ہونے لگ جائے دل کا بر تبدیل  <e>
<s> ایک لڑکی بھی اس میں رہتی ہے  <m> دل کرو مجھ سے سوچ کر تبدیل  <e>
<s> جب بھی نزدیک ہوتی ہے منزل  <m> پھر سے ہو جاتا ہے سفر تبدیل  <e>
<s> دیکھ کر منڈیوں کی صورت حال  <m> کر رہا ہے شجر ثمر تبدیل  <e>
<s> میں وہ میت ہوں جس کی زندہ سے  <m> ہو گئی ہے کہیں خبر تبدیل  <e>
<s> نئے ماحول میں اڑیں گے وہ  <m> جو پرندے کریں گے پر تبدیل  <e>
<s> وصل کا لطف ہو گیا برباد  <m> تم نے کیوں کی اگر مگر تبدیل  <e>
<s> اچھی آنکھیں بدل کے دیکھا ہے  <m> نہیں ہوتی بری نظر تبدیل  <e>
<s> گھس گھسا کر سہی رواں تو ہے  <m> دل بڑھاپے میں بھی جواں تو ہے  <e>
<s> گو مضامیں نہیں ہمارے پاس  <m> شاعری کے لئے زباں تو ہے  <e>
<s> راز تو نا ہوا جو بتلا دوں  <m> ورنہ تو اچھا راز داں تو ہے  <e>
<s> غصے میں عشق کو کہا گالی  <m> اور تو کہہ رہی ہے ہاں تو ہے  <e>
<s> تیری تصویر کھینچنے کے بعد  <m> کیمرہ زیب داستاں تو ہے  <e>
<s> عقل رہتی ہے غم جہاں سب کی  <m> وہ بھی آخر کوئی جہاں تو ہے  <e>
<s> ہو سیاسی یا چاہے جذباتی  <m> سامعیں کے لئے بیاں تو ہے  <e>
<s> چھوڑ کر جانے کا ہو فائدہ کیا  <m> میری سوچوں میں کارواں تو ہے  <e>
<s> تیر و تلوار سے نہیں ہوتا  <m> کام ہتھیار سے نہیں ہوتا  <e>
<s> گھاؤ بھرتا ہے دھیرے دھیرے ہی  <m> کچھ بھی رفتار سے نہیں ہوتا  <e>
<s> کھیل میں بھاونا ہے زندہ تو  <m> فرق کچھ ہار سے نہیں ہوتا  <e>
<s> صرف نقصان ہوتا ہے یارو  <m> لابھ تکرار سے نہیں ہوتا  <e>
<s> اس پہ کل روٹیاں لپیٹے سب  <m> کچھ بھی اخبار سے نہیں ہوتا  <e>
<s> کاش ہوتا مزہ کہانی میں  <m> دل مرا بجھ گیا جوانی میں  <e>
<s> ان کی الفت میں یے ملا ہم کو  <m> زخم پائے ہیں بس نشانی میں  <e>
<s> آؤ دکھلائیں ایک انہونی  <m> آگ لگتی ہے کیسے پانی میں  <e>
<s> تم رہے پاک صاف دل ہر دم  <m> میں رہا صرف بد گمانی میں  <e>
<s> غزل کا میری خاکہ دیکھتا ہے  <m> جو اس گل کا سراپا دیکھتا ہے  <e>
<s> پلٹ کر جب مسیحا دیکھتا ہے  <m> مرے زخموں کو ہنستا دیکھتا ہے  <e>
<s> طلسمی ہیں نئے انساں کی آنکھیں  <m> کہ گھر میں رہ کے دنیا دیکھتا ہے  <e>
<s> وہی کردار زندہ ہے جو اپنی  <m> کہانی کو ادھورا دیکھتا ہے  <e>
<s> یہ سن کر میری نیندیں اڑ گئی ہیں  <m> کوئی میرا بھی سپنا دیکھتا ہے  <e>
<s> سمندر بوند لگتا ہے کسی کو  <m> کوئی ذرے میں صحرا دیکھتا ہے  <e>
<s> نہ جانے کس میں ہے کتنی بصیرت  <m> نہ جانے کون کتنا دیکھتا ہے  <e>
<s> یوں شب ہجر تیری یاد آئی  <m> دور بجتی ہو جیسے شہنائی  <e>
<s> آپ اپنی ہنسی اڑاتا ہوں  <m> خود تماشہ ہوں خود تماشائی  <e>
<s> جب زمانے نے ساتھ چھوڑ دیا  <m> اپنی دیوانگی ہی کام آئی  <e>
<s> کل جنوں کا مذاق اڑاتی تھی  <m> اب جنوں سے خجل ہے دانائی  <e>
<s> آئنہ دل کا چور چور ہوا  <m> اور آواز تک نہیں آئی  <e>
<s> کتنا اٹھلا کے چل رہی ہے صبا  <m> تیرا پیغام تو نہیں لائی  <e>
<s> شاعروں میں شمار ہو جس سے  <m> مجھ میں وہ بات ابھی نہیں آئی  <e>
<s> دیکھتا بھی ہے دیکھتا بھی نہیں  <m> جیسے وہ مجھ کو جانتا بھی نہیں  <e>
<s> کس طرح آج خود کو پہچانوں  <m> میرے گھر میں تو آئنہ بھی نہیں  <e>
<s> دھاک تھی سارے شہر میں جس کی  <m> اب اسے کوئی پوچھتا بھی نہیں  <e>
<s> پیچھے مڑنے میں خوف رسوائی  <m> آگے جانے کا راستہ بھی نہیں  <e>
<s> روز خبروں میں نام آتا ہے  <m> شہر میں کوئی جانتا بھی نہیں  <e>
<s> غیر سے پوچھتا ہے حال مرا  <m> میں بلاؤں تو بولتا بھی نہیں  <e>
<s> ان کے گیسو سنورتے جاتے ہیں  <m> حادثے ہیں گزرتے جاتے ہیں  <e>
<s> وقت سنتا ہے جن کی آوازیں  <m> ہائے وہ لوگ مرتے جاتے ہیں  <e>
<s> ڈوبنے والے موج طوفاں سے  <m> جانے کیا بات کرتے جاتے ہیں  <e>
<s> یوں گزرتے ہیں ہجر کے لمحے  <m> جیسے وہ بات کرتے جاتے ہیں  <e>
<s> ہوش میں آ رہے ہیں دیوانے  <m> کس کے جلوے بکھرتے جاتے ہیں  <e>
<s> چہرۂ زندگی نکھر آیا  <m> جب کبھی ہم نے جام چھلکایا  <e>
<s> شام ہجراں بھی اک قیامت تھی  <m> آپ آئے تو مجھ کو یاد آیا  <e>
<s> رنگ پھیکا پڑا وفاؤں کا  <m> آج کچھ اس طرح وہ شرمایا  <e>
<s> یوں تو بے چینیاں مقدر تھیں  <m> تیری قربت نے اور تڑپایا  <e>
<s> کیا قیامت وہ کم نگاہی تھی  <m> ہر حقیقت کو جس نے جھٹلایا  <e>
<s> کیا ہوئی وہ دلوں کی معصومی  <m> حسن روٹھا نہ عشق پچھتایا  <e>
<s> ہائے کس کس مقام پر دل کو  <m> اس اچٹتی نظر نے بھٹکایا  <e>
<s> خود شناسی تھی جستجو تیری  <m> تجھ کو ڈھونڈا تو آپ کو پایا  <e>
<s> زندگی زندگی سے روٹھ گئی  <m> ہائے اب کس کو آشنا کہیے  <e>
<s> ہے تغافل کا کیوں گلہ ان سے  <m> آہ سوزاں کو نارسا کہیے  <e>
<s> اپنی کشتی تو ڈوب ہی جاتی  <m> عزم محکم کو ناخدا کہیے  <e>
<s> تھرتھراہٹ حیا کی اس رخ پر  <m> رقص نیرنگیٔ صبا کہیے  <e>
<s> کھوئی کھوئی ہیں دھڑکنیں دل کی  <m> پھر محبت کی ابتدا کہیے  <e>
<s> اتفاقاً یہ آپ کا ملنا  <m> ایک رنگین حادثہ کہیے  <e>
<s> نا شناس الم ہو جو ہستی  <m> سچ تو یہ ہے کہ بے مزا کہیے  <e>
<s> فائدہ کیا تمہیں سنانے کا  <m> موت عنواں ہے اس فسانے کا  <e>
<s> ہم بھی اپنے نہیں رہے اے دل  <m> کس سے شکوہ کریں زمانے کا  <e>
<s> زندگی چونک چونک اٹھی ہے  <m> ذکر سن کر شراب خانے کا  <e>
<s> کس کی آنکھوں میں آئے ہیں آنسو  <m> رخ بدلنے لگا زمانے کا  <e>
<s> برق نظروں میں کوند اٹھتی ہے  <m> نام سنتے ہی آشیانے کا  <e>
<s> زندگی کا بنا سہارا بھی  <m> اور ان کے کرم نے مارا بھی  <e>
<s> عشق ہی پھر پلٹ کے آ نہ سکا  <m> حسن مغرور نے پکارا بھی  <e>
<s> کون ڈوبا جو یوں پشیماں ہے  <m> موج طوفاں بھی تیز دھارا بھی  <e>
<s> ہم نہ دنیا کی راہ پر چلتے  <m> دل کو ہوتا اگر گوارا بھی  <e>
<s> عمر بھر تیرگی سے کھیلے ہے  <m> کوئی ہنستا ہوا ستارا بھی  <e>
<s> پھول روتے ہیں خار ہنستے ہیں  <m> دیکھ گلشن کا یہ نظارا بھی  <e>
<s> زندگی کس مقام سے گزری  <m> حسرت ننگ و نام سے گزری  <e>
<s> خوب آپس میں جام ٹکرائے  <m> شام اس اہتمام سے گزری  <e>
<s> جانے وہ تھے کہ میرا حسن خیال  <m> اک تجلی سی بام سے گزری  <e>
<s> کوئی رہ رو نہ کوئی رہبر تھا  <m> جستجو جس مقام سے گزری  <e>
<s> پھر اٹھی آج وہ نگاہ ناز  <m> اک نئے دور کا ہوا آغاز  <e>
<s> ہر حقیقت ہے آئینہ پھر بھی  <m> ذرہ ذرہ ہے اک جہان راز  <e>
<s> لب شاعر پہ گیت رقصاں ہیں  <m> روح فطرت ہے گوش بر آواز  <e>
<s> میری خاموشیوں کے عالم میں  <m> گونج اٹھتی ہے آپ کی آواز  <e>
<s> کوئی عالم نہیں قیام پذیر  <m> لمحہ لمحہ ہے مائل پرواز  <e>
<s> تو مری جان گر نہیں آتی  <m> زیست ہوتی نظر نہیں آتی  <e>
<s> دل ربائی و دلبری تجھ کو  <m> گو کہ آتی ہے پر نہیں آتی  <e>
<s> حال دل مثل شمع روشن ہے  <m> گو مجھے بات کر نہیں آتی  <e>
<s> ہر دم آتی ہے گرچہ آہ پر آہ  <m> پر کوئی کارگر نہیں آتی  <e>
<s> کیا کہوں آہ میں کسو کے حضور  <m> نیند کس بات پر نہیں آتی  <e>
<s> نہیں معلوم دل پہ کیا گزری  <m> ان دنوں کچھ خبر نہیں آتی  <e>
<s> کیجے نا مہربانی ہی آ کر  <m> مہربانی اگر نہیں آتی  <e>
<s> دن کٹا جس طرح کٹا لیکن  <m> رات کٹتی نظر نہیں آتی  <e>
<s> بے وفا تجھ سے کچھ گلا ہی نہیں  <m> تو تو گویا کہ آشنا ہی نہیں  <e>
<s> یا خدا پاس یا بتاں کے پاس  <m> دل کبھو اپنے ہاں رہا ہی نہیں  <e>
<s> دل سے جو چاہئے سو باندھئے بات  <m> میں نے واللہ کچھ کہا ہی نہیں  <e>
<s> تیرے کوچہ سے آہ جانے کو  <m> دل نہیں یا کہ اپنے پا ہی نہیں  <e>
<s> یاں تغافل میں اپنا کام ہوا  <m> تیرے نزدیک یہ جفا ہی نہیں  <e>
<s> نامے بلبل نے گو ہزار کئے  <m> ایک بھی گل نے پر سنا ہی نہیں  <e>
<s> دل میں سو آرمان رکھتا ہوں  <m> پیارے آخر میں جان رکھتا ہوں  <e>
<s> واہ ری عقل تجھ سے دشمن سے  <m> دوستی کا گمان رکھتا ہوں  <e>
<s> صبر چھٹ دل سب اور باتوں میں  <m> قابل امتحان رکھتا ہوں  <e>
<s> آہ تیرے بھی دھیان میں کچھ ہے  <m> کس قدر تیرا دھیان رکھتا ہوں  <e>
<s> تجھ سے ہر بار مل کے میں بے صبر  <m> نہ ملوں پھر یہ ٹھان رکھتا ہوں  <e>
<s> لوگ کہتے ہیں یار آتا ہے  <m> دل تجھے اعتبار آتا ہے  <e>
<s> دوست ہوتا جو وہ تو کیا ہوتا  <m> دشمنی پر تو پیار آتا ہے  <e>
<s> تیرے کوچہ میں بے قرار ترا  <m> ہر گھڑی بار بار آتا ہے  <e>
<s> زیر دیوار تو سنے نہ سنے  <m> نام تیرا پکار آتا ہے  <e>
<s> کر کے دل کو شکار آنکھوں میں  <m> گھر کرے ہے تو یار آنکھوں میں  <e>
<s> چشم بد دور ہو نظر نہ کہیں  <m> ہے نپٹ ہی بہار آنکھوں میں  <e>
<s> اور سب چہرہ بازیوں کے سوا  <m> عشوہ ہے صد ہزار آنکھوں میں  <e>
<s> کیا کہوں کچھ کہی نہیں جاتی  <m> باتیں ہیں بے شمار آنکھوں میں  <e>
<s> جس گھڑی گھورتے ہو غصہ سے  <m> نکلے پڑتا ہے پیار آنکھوں میں  <e>
<s> تیر مژگاں دلوں کے پار ہوئے  <m> ہے یہ گزر و گزار آنکھوں میں  <e>
<s> یار تیرے لئے یہ گوہر اشک  <m> تھے برائے نثار آنکھوں میں  <e>
<s> اشک خونیں کے یہ نہیں قطرے  <m> یہ رہے ہیں شرار آنکھوں میں  <e>
<s> ہم غلط احتمال رکھتے تھے  <m> تجھ سے کیا کیا خیال رکھتے تھے  <e>
<s> نہ سنا تو نے کیا کہیں ظالم  <m> ورنہ ہم عرض حال رکھتے تھے  <e>
<s> نہ رہا انتظار بھی اے یاس  <m> ہم امید وصال رکھتے تھے  <e>
<s> جوہر آئینہ نیں دکھلایا  <m> سادہ رو جو کمال رکھتے تھے  <e>
<s> نہ سنا تھا کسو نے یہ تو غرور  <m> سبھی دلبر جمال رکھتے تھے  <e>
<s> جب کہ ایدھر تری نگاہ پڑی  <m> میرے ہی دل پہ میری آہ پڑی  <e>
<s> بے طرح کچھ مرے ہی جاتا ہے  <m> دل پہ حالت عجب تباہ پڑی  <e>
<s> تو کرے اب نباہ یا نہ کرے  <m> اپنے ذمے تو یاں نباہ پڑی  <e>
<s> دم بہ دم یوں جو بد گمانی ہے  <m> کچھ تو عاشق کی تجھ کو چاہ پڑی  <e>
<s> کہیں ظاہر یہ تیری چاہ نہ کی  <m> مرتے مرتے بھی ہم نے آہ نہ کی  <e>
<s> تو نگہ کی نہ کی خدا جانے  <m> ہم تو ڈر سے کبھو نگاہ نہ کی  <e>
<s> سب کے جی میں یہ نالہ ہو گزرا  <m> ایک تیرے ہی دل میں راہ نہ کی  <e>
<s> آہ مر گئے پہ ناتوانی  <m> ایک بھی آہ سربراہ نہ کی  <e>
<s> تیرے آنے کا احتمال رہا  <m> مرتے مرتے یہی خیال رہا  <e>
<s> غم ترا دل سے کوئی نکلے ہے  <m> آہ ہر چند میں نکال رہا  <e>
<s> ہجر کے ہاتھ سے ہیں سب روتے  <m> یاں ہمیشہ کسے وصال رہا  <e>
<s> شمع ساں جلتے ہلتے کاٹی عمر  <m> جب تلک سر رہا وبال رہا  <e>
<s> مل گئے خاک میں ہی طفل سرشک  <m> میں تو آنکھوں میں گرچہ پال رہا  <e>
<s> سمجھئے اس قدر نہ کیجے غرور  <m> کوئی بھی حسن لا زوال رہا  <e>
<s> تیرے در سے کوئی بھی ٹلتا ہوں  <m> مجھ کو ہر چند تو تو ٹال رہا  <e>
<s> دل نہ سنبھلا اگرچہ میں تو اسے  <m> اپنے مقدور تک سنبھال رہا  <e>
<s> دل کڑا کر کے تجھ سے کچھ تو کہوں  <m> جی میں سو بار یہ ہی آتا ہے  <e>
<s> خوش گزرتی نہیں ہے کوئی آن  <m> اشتیاق اب نپٹ ستاتا ہے  <e>
<s> دل کو وعدے سے کل نہیں ہوتی  <m> روز تو آج کل بتاتا ہے  <e>
<s> بت کافر کی بے مروتیاں  <m> یہ ہمیں سب خدا دکھاتا ہے  <e>
<s> دل مرا تو نے ہی چرایا ہے  <m> نہیں یوں نظریں کیوں چراتا ہے  <e>
<s> میں بھی ناصح اسے سمجھتا ہوں  <m> گو برا ہے پہ مجھ کو بھاتا ہے  <e>
<s> تیرے در پر میں کب کب آتا ہوں  <m> دل مجھے بار بار لاتا ہے  <e>
<s> نالہ و آہ کو مرے سن کر  <m> کہتے ہو یاں کسے سناتا ہے  <e>
<s> روز و شب کس طرح بسر میں کروں  <m> غم ترا اب تو جی ہی کھاتا ہے  <e>
<s> دل نا قدر داں یہ گوہر اشک  <m> نت یوں ہی خاک میں ملاتا ہے  <e>
<s> جی ہی جاتا ہے دم بہ دم میرا  <m> تجھ کو باور نہیں یہ آتا ہے  <e>
<s> شمع رو دل یہ مثل پروانہ  <m> ناحق اپنے تئیں جلاتا ہے  <e>
<s> تیری ان شعلہ خویوں کے حضور  <m> بے طرح تجھ پہ جی جلاتا ہے  <e>
<s> دیکھ کر دل کو پیچ و تاب کے بیچ  <m> آ پڑا مفت میں عذاب کے بیچ  <e>
<s> کون رہتا ہے تیرے غم کے سوا  <m> اس دل خانماں خراب کے بیچ  <e>
<s> تیرے آتش زدوں نے مثل شرار  <m> عمر کاٹی ہے اضطراب کے بیچ  <e>
<s> کیا کہوں تجھ سے اب کے میں تجھ کو  <m> کس طرح دیکھتا ہوں خواب کے بیچ  <e>
<s> شمع فانوس میں نہ جب کے چھپے  <m> کب چھپے ہے یہ منہ نقاب کے بیچ  <e>
<s> ٹک تبسم نے کی شکر ریزی  <m> بارے اب تلخیٔ عتاب کے بیچ  <e>
<s> کیا کہے وہ کہ سب ہویدا ہے  <m> شان تیری تری کتاب کے بیچ  <e>
<s> آشنا جو مزہ کا ہوتا ہے  <m> اپنے حق میں وہ کانٹے بوتا ہے  <e>
<s> ان بتوں کے لئے خدا نہ کرے  <m> دین و دل یوں کوئی بھی کھوتا ہے  <e>
<s> نہ تجھے دن کو چین ہے اک آن  <m> ایک دم رات کو نہ سوتا ہے  <e>
<s> میں کہا خوب سن کے اے ناداں  <m> جا مشیخت کو کیوں ڈبوتا ہے  <e>
<s> تو ہے ملاں تری بلا جانے  <m> عاشقی میں جو کچھ کہ ہوتا ہے  <e>
<s> تیرے وعدوں کا اعتبار کسے  <m> گو کہ ہو تاب انتظار کسے  <e>
<s> اک نظر بھی ہے دید مفت نظر  <m> اتنی فرصت بھی اے شرار کسے  <e>
<s> جوں نگیں یاں سوائے روسیہی  <m> دہر کرتا ہے نامدار کسے  <e>
<s> دل تو ڈوبا اب اور دیکھیں ڈبائیں  <m> یہ مری چشم اشکبار کسے  <e>
<s> تیرے وعدوں کو میں سمجھتا ہوں  <m> دھوکا دیتا ہے میرے یار کسے  <e>
<s> تو بغل سے گیا تھا دل بھی گیا  <m> اور لے بیٹھوں درکنار کسے  <e>
<s> میں تو کیا اور بھی سوائے صبا  <m> تیرے کوچے تلک گزار کسے  <e>
<s> دیکھتا ہی نہیں وہ مست ناز  <m> اور دکھلاؤں حال زار کسے  <e>
<s> نہ لگا لے گئے جہاں دل کو  <m> آہ لے جائیے کہاں دل کو  <e>
<s> مجھ سے لے تو چلے ہو دیکھو پر  <m> توڑیو مت کہیں میاں دل کو  <e>
<s> آزما اور جس میں چاہے تو  <m> صبر میں کر نہ امتحاں دل کو  <e>
<s> یوں تو کیا بات ہے تری لیکن  <m> وہ نہ نکلا جو تھا گماں دل کو  <e>
<s> رکھ نہ تو اب دریغ نیم نگاہ  <m> مار مت دیکھ نیم جاں دل کو  <e>
<s> آہ کیا کیجے یاں بنایا ہے  <m> دل گرفتہ ہی غنچہ ساں دل کو  <e>
<s> مر گیا پس گیا نہ کی پر آہ  <m> آفریں ایسے بے زباں دل کو  <e>
<s> دشمنی تو ہی اس سے کرتا ہے  <m> دوست رکھتا ہے اک جہاں دل کو  <e>
<s> مہربانی تو کی نہ ظاہر میں  <m> رکھئے بارے تو مہرباں دل کو  <e>
<s> لیجئے گا نہ لیجئے گا پھر  <m> دیکھیے تو سہی بتاں دل کو  <e>
<s> آزمانا کہیں نہ سختی سے  <m> دیکھیو میرے ناتواں دل کو  <e>
<s> صرف غم ہم نے نوجوانی کی  <m> واہ کیا خوب زندگانی کی  <e>
<s> اپنی بیتی اگر میں تجھ سے کہوں  <m> بات نبڑے نہ اس کہانی کی  <e>
<s> تیرے داغوں کی اے غم الفت  <m> خوب ہم نے بھی باغبانی کی  <e>
<s> جوں نگہ دل گیا ہے آنکھوں کی راہ  <m> گرچہ ہم نے نگاہبانی کی  <e>
<s> کس کے ہاں تم کرم نہیں کرتے  <m> کبھو ایدھر نہ مہربانی کی  <e>
<s> اپنے نزدیک درد دل میں کہا  <m> تیرے نزدیک قصہ خوانی کی  <e>
<s> ہرزہ گوئی سے مجھ کو دی ہے نجات  <m> ہے گی منت یہ بے زبانی کی  <e>
<s> نہیں طاقت کہ دم نکال سکوں  <m> اب یہ نوبت ہے ناتوانی کی  <e>
<s> بارہا گور دل جھکا لایا  <m> اب کے شرط وفا بجا لایا  <e>
<s> قدر رکھتی نہ تھی متاع دل  <m> سارے عالم میں میں دکھا لایا  <e>
<s> دل کہ یک قطرہ خوں نہیں ہے بیش  <m> ایک عالم کے سر بلا لایا  <e>
<s> سب پہ جس بار نے گرانی کی  <m> اس کو یہ ناتواں اٹھا لایا  <e>
<s> دل مجھے اس گلی میں لے جا کر  <m> اور بھی خاک میں ملا لایا  <e>
<s> ابتدا ہی میں مر گئے سب یار  <m> عشق کی کون انتہا لایا  <e>
<s> عام حکم شراب کرتا ہوں  <m> محتسب کو کباب کرتا ہوں  <e>
<s> ٹک تو رہ اے بنائے ہستی تو  <m> تجھ کو کیسا خراب کرتا ہوں  <e>
<s> بحث کرتا ہوں ہو کے ابجد خواں  <m> کس قدر بے حساب کرتا ہوں  <e>
<s> کوئی بجھتی ہے یہ بھڑک میں عبث  <m> تشنگی پر عتاب کرتا ہوں  <e>
<s> سر تلک آب تیغ میں ہوں غرق  <m> اب تئیں آب آب کرتا ہوں  <e>
<s> جن کی خاطر کی استخواں شکنی  <m> سو ہم ان کے نشان تیر ہوئے  <e>
<s> نہیں آتے کسو کی آنکھوں میں  <m> ہو کے عاشق بہت حقیر ہوئے  <e>
<s> آگے یہ بے ادائیاں کب تھیں  <m> ان دنوں تم بہت شریر ہوئے  <e>
<s> اپنے روتے ہی روتے صحرا کے  <m> گوشے گوشے میں آب گیر ہوئے  <e>
<s> ایسی ہستی عدم میں داخل ہے  <m> نے جواں ہم نہ طفل شیر ہوئے  <e>
<s> ایک دم تھی نمود بود اپنی  <m> یا سفیدی کی یا اخیر ہوئے  <e>
<s> یعنی مانند صبح دنیا میں  <m> ہم جو پیدا ہوئے سو پیر ہوئے  <e>
<s> اب جو اک حسرت جوانی ہے  <m> عمر رفتہ کی یہ نشانی ہے  <e>
<s> رشک یوسف ہے آہ وقت عزیز  <m> عمر اک بار کاروانی ہے  <e>
<s> گریہ ہر وقت کا نہیں بے ہیچ  <m> دل میں کوئی غم نہانی ہے  <e>
<s> ہم قفس زاد قیدی ہیں ورنہ  <m> تا چمن ایک پرفشانی ہے  <e>
<s> اس کی شمشیر تیز ہے ہمدم  <m> مر رہیں گے جو زندگانی ہے  <e>
<s> غم و رنج و الم نکو یاں سے  <m> سب تمہاری ہی مہربانی ہے  <e>
<s> خاک تھی موجزن جہاں میں اور  <m> ہم کو دھوکا یہ تھا کہ پانی ہے  <e>
<s> آہ جس وقت سر اٹھاتی ہے  <m> عرش پر برچھیاں چلاتی ہے  <e>
<s> ناز بردار لب ہے جاں جب سے  <m> تیرے خط کی خبر کو پاتی ہے  <e>
<s> اے شب ہجر راست کہہ تجھ کو  <m> بات کچھ صبح کی بھی آتی ہے  <e>
<s> عمر بھر ہم رہے شرابی سے  <m> دل پر خوں کی اک گلابی سے  <e>
<s> جی ڈھا جائے ہے سحر سے آہ  <m> رات گزرے گی کس خرابی سے  <e>
<s> کھلنا کم کم کلی نے سیکھا ہے  <m> اس کی آنکھوں کی نیم خوابی سے  <e>
<s> برقعہ اٹھتے ہی چاند سا نکلا  <m> داغ ہوں اس کی بے حجابی سے  <e>
<s> آرزوئیں ہزار رکھتے ہیں  <m> تو بھی ہم دل کو مار رکھتے ہیں  <e>
<s> برق کم حوصلہ ہے ہم بھی تو  <m> دل کو بے قرار رکھتے ہیں  <e>
<s> غیر ہی مورد عنایت ہے  <m> ہم بھی تو تم سے پیار رکھتے ہیں  <e>
<s> نہ نگہ نے پیام نے وعدہ  <m> نام کو ہم بھی یار رکھتے ہیں  <e>
<s> ہم سے خوش زمزمہ کہاں یوں تو  <m> لب و لہجہ ہزار رکھتے ہیں  <e>
<s> چوٹٹے دل کے ہیں بتاں مشہور  <m> بس یہی اعتبار رکھتے ہیں  <e>
<s> زخم جھیلے داغ بھی کھائے بہت  <m> دل لگا کر ہم تو پچھتائے بہت  <e>
<s> جب نہ تب جاگہ سے تم جایا کیے  <m> ہم تو اپنی اور سے آئے بہت  <e>
<s> دیر سے سوئے حرم آیا نہ ٹک  <m> ہم مزاج اپنا ادھر لائے بہت  <e>
<s> پھول گل شمس و قمر سارے ہی تھے  <m> پر ہمیں ان میں تمہیں بھائے بہت  <e>
<s> گر بکا اس شور سے شب کو ہے تو  <m> روویں گے سونے کو ہم سایے بہت  <e>
<s> وہ جو نکلا صبح جیسے آفتاب  <m> رشک سے گل پھول مرجھائے بہت  <e>
<s> کیا کہوں تم سے میں کہ کیا ہے عشق  <m> جان کا روگ ہے بلا ہے عشق  <e>
<s> عشق ہی عشق ہے جہاں دیکھو  <m> سارے عالم میں بھر رہا ہے عشق  <e>
<s> عشق ہے طرز و طور عشق کے تئیں  <m> کہیں بندہ کہیں خدا ہے عشق  <e>
<s> عشق معشوق عشق عاشق ہے  <m> یعنی اپنا ہی مبتلا ہے عشق  <e>
<s> گر پرستش خدا کی ثابت کی  <m> کسو صورت میں ہو بھلا ہے عشق  <e>
<s> دل کش ایسا کہاں ہے دشمن جاں  <m> مدعی ہے پہ مدعا ہے عشق  <e>
<s> ہے ہمارے بھی طور کا عاشق  <m> جس کسی کو کہیں ہوا ہے عشق  <e>
<s> کوئی خواہاں نہیں محبت کا  <m> تو کہے جنس ناروا ہے عشق  <e>
<s> کیا حقیقت کہوں کہ کیا ہے عشق  <m> حق شناسوں کے ہاں خدا ہے عشق  <e>
<s> دل لگا ہو تو جی جہاں سے اٹھا  <m> موت کا نام پیار کا ہے عشق  <e>
<s> اور تدبیر کو نہیں کچھ دخل  <m> عشق کے درد کی دوا ہے عشق  <e>
<s> کیا ڈبایا محیط میں غم کے  <m> ہم نے جانا تھا آشنا ہے عشق  <e>
<s> عشق سے جا نہیں کوئی خالی  <m> دل سے لے عرش تک بھرا ہے عشق  <e>
<s> کوہ کن کیا پہاڑ کاٹے گا  <m> پردے میں زور آزما ہے عشق  <e>
<s> عشق ہے عشق کرنے والوں کو  <m> کیسا کیسا بہم کیا ہے عشق  <e>
<s> کون مقصد کو عشق بن پہنچا  <m> آرزو عشق مدعا ہے عشق  <e>
<s> اشک آنکھوں میں کب نہیں آتا  <m> لوہو آتا ہے جب نہیں آتا  <e>
<s> ہوش جاتا نہیں رہا لیکن  <m> جب وہ آتا ہے تب نہیں آتا  <e>
<s> صبر تھا ایک مونس ہجراں  <m> سو وہ مدت سے اب نہیں آتا  <e>
<s> دل سے رخصت ہوئی کوئی خواہش  <m> گریہ کچھ بے سبب نہیں آتا  <e>
<s> عشق کو حوصلہ ہے شرط ارنہ  <m> بات کا کس کو ڈھب نہیں آتا  <e>
<s> جی میں کیا کیا ہے اپنے اے ہمدم  <m> پر سخن تا بلب نہیں آتا  <e>
<s> ہستی اپنی حباب کی سی ہے  <m> یہ نمائش سراب کی سی ہے  <e>
<s> نازکی اس کے لب کی کیا کہیے  <m> پنکھڑی اک گلاب کی سی ہے  <e>
<s> چشم دل کھول اس بھی عالم پر  <m> یاں کی اوقات خواب کی سی ہے  <e>
<s> بار بار اس کے در پہ جاتا ہوں  <m> حالت اب اضطراب کی سی ہے  <e>
<s> نقطۂ خال سے ترا ابرو  <m> بیت اک انتخاب کی سی ہے  <e>
<s> میں جو بولا کہا کہ یہ آواز  <m> اسی خانہ خراب کی سی ہے  <e>
<s> آتش غم میں دل بھنا شاید  <m> دیر سے بو کباب کی سی ہے  <e>
<s> دیکھیے ابر کی طرح اب کے  <m> میری چشم پر آب کی سی ہے  <e>
<s> دیکھ تو دل کہ جاں سے اٹھتا ہے  <m> یہ دھواں سا کہاں سے اٹھتا ہے  <e>
<s> گور کس دل جلے کی ہے یہ فلک  <m> شعلہ اک صبح یاں سے اٹھتا ہے  <e>
<s> خانۂ دل سے زینہار نہ جا  <m> کوئی ایسے مکاں سے اٹھتا ہے  <e>
<s> نالہ سر کھینچتا ہے جب میرا  <m> شور اک آسماں سے اٹھتا ہے  <e>
<s> لڑتی ہے اس کی چشم شوخ جہاں  <m> ایک آشوب واں سے اٹھتا ہے  <e>
<s> سدھ لے گھر کی بھی شعلۂ آواز  <m> دود کچھ آشیاں سے اٹھتا ہے  <e>
<s> بیٹھنے کون دے ہے پھر اس کو  <m> جو ترے آستاں سے اٹھتا ہے  <e>
<s> یوں اٹھے آہ اس گلی سے ہم  <m> جیسے کوئی جہاں سے اٹھتا ہے  <e>
<s> اس کے ایفائے عہد تک نہ جیے  <m> عمر نے ہم سے بے وفائی کی  <e>
<s> وصل کے دن کی آرزو ہی رہی  <m> شب نہ آخر ہوئی جدائی کی  <e>
<s> اسی تقریب اس گلی میں رہے  <m> منتیں ہیں شکستہ پائی کی  <e>
<s> دل میں اس شوخ کے نہ کی تاثیر  <m> آہ نے آہ نارسائی کی  <e>
<s> کاسۂ چشم لے کے جوں نرگس  <m> ہم نے دیدار کی گدائی کی  <e>
<s> جو کہو تم سو ہے بجا صاحب  <m> ہم برے ہی سہی بھلا صاحب  <e>
<s> سادہ ذہنی میں نکتہ چیں تھے تم  <m> اب تو ہیں حرف آشنا صاحب  <e>
<s> نہ دیا رحم ٹک بتوں کے تئیں  <m> کیا کیا ہائے یہ خدا صاحب  <e>
<s> بندگی ایک اپنی کیا کم ہے  <m> اور کچھ تم سے کہیے کیا صاحب  <e>
<s> مہر افزا ہے منہ تمہارا ہی  <m> کچھ غضب تو نہیں ہوا صاحب  <e>
<s> خط کے پھٹنے کا تم سے کیا شکوہ  <m> اپنے طالع کا یہ لکھا صاحب  <e>
<s> پھر گئیں آنکھیں تم نہ آن پھرے  <m> دیکھا تم کو بھی واہ وا صاحب  <e>
<s> شوق رخ یاد لب غم دیدار  <m> جی میں کیا کیا مرے رہا صاحب  <e>
<s> بھول جانا نہیں غلام کا خوب  <m> یاد خاطر رہے مرا صاحب  <e>
<s> کہتے ہو اتحاد ہے ہم کو  <m> ہاں کہو اعتماد ہے ہم کو  <e>
<s> شوق ہی شوق ہے نہیں معلوم  <m> اس سے کیا دل نہاد ہے ہم کو  <e>
<s> خط سے نکلے ہے بے وفائی حسن  <m> اس قدر تو سواد ہے ہم کو  <e>
<s> آہ کس ڈھب سے روئیے کم کم  <m> شوق حد سے زیاد ہے ہم کو  <e>
<s> شیخ و پیر مغاں کی خدمت میں  <m> دل سے اک اعتقاد ہے ہم کو  <e>
<s> سادگی دیکھ عشق میں اس کے  <m> خواہش جان شاد ہے ہم کو  <e>
<s> بد گمانی ہے جس سے تس سے آہ  <m> قصد شور و فساد ہے ہم کو  <e>
<s> دوستی ایک سے بھی تجھ کو نہیں  <m> اور سب سے عناد ہے ہم کو  <e>
<s> جس جگہ دور جام ہوتا ہے  <m> واں یہ عاجز مدام ہوتا ہے  <e>
<s> ہم تو اک حرف کے نہیں ممنون  <m> کیسا خط و پیام ہوتا ہے  <e>
<s> تیغ ناکاموں پہ نہ ہر دم کھینچ  <m> اک کرشمے میں کام ہوتا ہے  <e>
<s> پوچھ مت آہ عاشقوں کی معاش  <m> روز ان کا بھی شام ہوتا ہے  <e>
<s> زخم بن غم بن اور غصہ بن  <m> اپنا کھانا حرام ہوتا ہے  <e>
<s> قتل کو میں کہا تو اٹھ بولا  <m> آج کل صبح و شام ہوتا ہے  <e>
<s> آخر آؤں گا نعش پر اب آہ  <m> کہ یہ عاشق تمام ہوتا ہے  <e>
<s> کیا کروں شرح خستہ جانی کی  <m> میں نے مر مر کے زندگانی کی  <e>
<s> حال بد گفتنی نہیں میرا  <m> تم نے پوچھا تو مہربانی کی  <e>
<s> سب کو جانا ہے یوں تو پر اے صبر  <m> آتی ہے اک تری جوانی کی  <e>
<s> تشنہ لب مر گئے ترے عاشق  <m> نہ ملی ایک بوند پانی کی  <e>
<s> بیت بحثی سمجھ کے کر بلبل  <m> دھوم ہے میری خوش زبانی کی  <e>
<s> گرچہ کب دیکھتے ہو پر دیکھو  <m> آرزو ہے کہ تم ادھر دیکھو  <e>
<s> عشق کیا کیا ہمیں دکھاتا ہے  <m> آہ تم بھی تو اک نظر دیکھو  <e>
<s> یوں عرق جلوہ گر ہے اس منہ پر  <m> جس طرح اوس پھول پر دیکھو  <e>
<s> ہر خراش جبیں جراحت ہے  <m> ناخن شوق کا ہنر دیکھو  <e>
<s> تھی ہمیں آرزو لب خنداں  <m> سو عوض اس کے چشم تر دیکھو  <e>
<s> رنگ رفتہ بھی دل کو کھینچے ہے  <m> ایک شب اور یاں سحر دیکھو  <e>
<s> دل ہوا ہے طرف محبت کا  <m> خون کے قطرے کا جگر دیکھو  <e>
<s> پہنچے ہیں ہم قریب مرنے کے  <m> یعنی جاتے ہیں دور اگر دیکھو  <e>
<s> بزم میں جو ترا ظہور نہیں  <m> شمع روشن کے منہ پہ نور نہیں  <e>
<s> کتنی باتیں بنا کے لاؤں ایک  <m> یاد رہتی ترے حضور نہیں  <e>
<s> خوب پہچانتا ہوں تیرے تئیں  <m> اتنا بھی تو میں بے شعور نہیں  <e>
<s> قتل ہی کر کہ اس میں راحت ہے  <m> لازم اس کام میں مرور نہیں  <e>
<s> فکر مت کر ہمارے جینے کا  <m> تیرے نزدیک کچھ یہ دور نہیں  <e>
<s> پھر جئیں گے جو تجھ سا ہے جاں بخش  <m> ایسا جینا ہمیں ضرور نہیں  <e>
<s> میرے سنگ مزار پر فرہاد  <m> رکھ کے تیشہ کہے ہے یا استاد  <e>
<s> ہم سے بن مرگ کیا جدا ہو ملال  <m> جان کے ساتھ ہے دل ناشاد  <e>
<s> موند آنکھیں سفر عدم کا کر  <m> بس ہے دیکھا نہ عالم ایجاد  <e>
<s> فکر تعمیر میں نہ رہ منعم  <m> زندگانی کی کچھ بھی ہے بنیاد  <e>
<s> خاک بھی سر پہ ڈالنے کو نہیں  <m> کس خرابے میں ہم ہوئے آباد  <e>
<s> سنتے ہو ٹک سنو کہ پھر مجھ بعد  <m> نہ سنوگے یہ نالہ و فریاد  <e>
<s> لگتی ہے کچھ سموم سی تو نسیم  <m> خاک کس دل جلے کی برباد  <e>
<s> بھولا جائے ہے غم بتاں میں جی  <m> غرض آتا ہے پھر خدا ہی یاد  <e>
<s> تیرے قید قفس کا کیا شکوہ  <m> نالے اپنے سے اپنے سے فریاد  <e>
<s> ہر طرف ہیں اسیر ہم آواز  <m> باغ ہے گھر ترا تو اے صیاد  <e>
<s> ہم کو مرنا یہ ہے کہ کب ہوں کہیں  <m> اپنی قید حیات سے آزاد  <e>
<s> ایسا وہ شوخ ہے کہ اٹھتے صبح  <m> جانا سو جائے اس کی ہے معتاد  <e>
<s> نہیں صورت پذیر نقش اس کا  <m> یوں ہی تصدیق کھینچے ہے بہزاد  <e>
<s> خوب ہے خاک سے بزرگوں کی  <m> چاہنا تو مرے تئیں امداد  <e>
<s> نامرادی ہو جس پہ پروانہ  <m> وہ جلاتا پھرے چراغ مراد  <e>
<s> دل جو زیر غبار اکثر تھا  <m> کچھ مزاج ان دنوں مکدر تھا  <e>
<s> اس پہ تکیہ کیا تو تھا لیکن  <m> رات دن ہم تھے اور بستر تھا  <e>
<s> سرسری تم جہاں سے گزرے  <m> ورنہ ہر جا جہان دیگر تھا  <e>
<s> دل کی کچھ قدر کرتے رہیو تم  <m> یہ ہمارا بھی ناز پرور تھا  <e>
<s> بعد یک عمر جو ہوا معلوم  <m> دل اس آئینہ رو کا پتھر تھا  <e>
<s> بارے سجدہ ادا کیا تہ تیغ  <m> کب سے یہ بوجھ میرے سر پر تھا  <e>
<s> کیوں نہ ابر سیہ سفید ہوا  <m> جب تلک عہد دیدۂ تر تھا  <e>
<s> اب خرابہ ہوا جہان آباد  <m> ورنہ ہر اک قدم پہ یاں گھر تھا  <e>
<s> بے زری کا نہ کر گلا غافل  <m> رہ تسلی کہ یوں مقدر تھا  <e>
<s> اتنے منعم جہان میں گزرے  <m> وقت رحلت کے کس کنے زر تھا  <e>
<s> صاحب جاہ و شوکت و اقبال  <m> اک ازاں جملہ اب سکندر تھا  <e>
<s> تھی یہ سب کائنات زیر نگیں  <m> ساتھ مور و ملخ سا لشکر تھا  <e>
<s> لعل و یاقوت ہم زر و گوہر  <m> چاہیے جس قدر میسر تھا  <e>
<s> آخر کار جب جہاں سے گیا  <m> ہاتھ خالی کفن سے باہر تھا  <e>
<s> عیب طول کلام مت کریو  <m> کیا کروں میں سخن سے خوگر تھا  <e>
<s> ہو گئی شہر شہر رسوائی  <m> اے مری موت تو بھلی آئی  <e>
<s> یک بیاباں برنگ صوت جرس  <m> مجھ پہ ہے بیکسی و تنہائی  <e>
<s> نہ کھنچے تجھ سے ایک جا نقاش  <m> اس کی تصویر وہ ہے ہرجائی  <e>
<s> سر رکھوں اس کے پاؤں پر لیکن  <m> دست قدرت یہ میں کہاں پائی  <e>
<s> یار نے ہم سے بے ادائی کی  <m> وصل کی رات میں لڑائی کی  <e>
<s> بال و پر بھی گئے بہار کے ساتھ  <m> اب توقع نہیں رہائی کی  <e>
<s> کلفت رنج عشق کم نہ ہوئی  <m> میں دوا کی بہت شفائی کی  <e>
<s> طرفہ رفتار کے ہیں رفتہ سب  <m> دھوم ہے اس کی رہ گرائی کی  <e>
<s> خندۂ یار سے طرف ہو کر  <m> برق نے اپنی جگ ہنسائی کی  <e>
<s> کچھ مروت نہ تھی ان آنکھوں میں  <m> دیکھ کر کیا یہ آشنائی کی  <e>
<s> وصل کے دن کو کار جاں نہ کھنچا  <m> شب نہ آخر ہوئی جدائی کی  <e>
<s> منہ لگایا نہ دختر رز کو  <m> میں جوانی میں پارسائی کی  <e>
<s> جور اس سنگ دل کے سب نہ کھنچے  <m> عمر نے سخت بے وفائی کی  <e>
<s> کوہ کن کیا پہاڑ توڑے گا  <m> عشق نے زور آزمائی کی  <e>
<s> چپکے اس کی گلی میں پھرتے رہے  <m> دیر واں ہم نے بے نوائی کی  <e>
<s> اک نگہ میں ہزار جی مارے  <m> ساحری کی کہ دل ربائی کی  <e>
<s> نسبت اس آستاں سے کچھ نہ ہوئی  <m> برسوں تک ہم نے جبہہ سائی کی  <e>
<s> گل کو محبوب ہم قیاس کیا  <m> فرق نکلا بہت جو پاس کیا  <e>
<s> دل نے ہم کو مثال آئینہ  <m> ایک عالم کا روشناس کیا  <e>
<s> کچھ نہیں سوجھتا ہمیں اس بن  <m> شوق نے ہم کو بے حواس کیا  <e>
<s> عشق میں ہم ہوئے نہ دیوانے  <m> قیس کی آبرو کا پاس کیا  <e>
<s> دور سے چرخ کے نکل نہ سکے  <m> ضعف نے ہم کو مورطاس کیا  <e>
<s> صبح تک شمع سر کو دھنتی رہی  <m> کیا پتنگے نے التماس کیا  <e>
<s> تجھ سے کیا کیا توقعیں تھیں ہمیں  <m> سو ترے ظلم نے نراس کیا  <e>
<s> عشق میں کچھ نہیں دوا سے نفع  <m> کڑھیے کب تک نہ ہو بلا سے نفع  <e>
<s> کب تلک ان بتوں سے چشم رہے  <m> ہو رہے گا بس اب خدا سے نفع  <e>
<s> میں تو غیر از ضرر نہ دیکھا کچھ  <m> ڈھونڈھو تم یار و آشنا سے نفع  <e>
<s> مغتنم جان گر کسو کے تئیں  <m> پہنچے ہے تیرے دست و پا سے نفع  <e>
<s> کچھ کرو فکر مجھ دیوانے کی  <m> دھوم ہے پھر بہار آنے کی  <e>
<s> دل کا اس کنج لب سے دے ہے نشاں  <m> بات لگتی تو ہے ٹھکانے کی  <e>
<s> وہ جو پھرتا ہے مجھ سے دور ہی دور  <m> ہے یہ تقریب جی کے جانے کی  <e>
<s> تیز یوں ہی نہ تھی شب آتش شوق  <m> تھی خبر گرم اس کے آنے کی  <e>
<s> خضر اس خط سبز پر تو موا  <m> دھن ہے اب اپنے زہر کھانے کی  <e>
<s> دل صد چاک باب زلف ہے لیک  <m> باؤ سی بندھ رہی ہے شانے کی  <e>
<s> کسو کم ظرف نے لگائی آہ  <m> تجھ سے مے خانے کے جلانے کی  <e>
<s> ورنہ اے شیخ شہر واجب تھی  <m> جام داری شراب خانے کی  <e>
<s> تا بہ مقدور انتظار کیا  <m> دل نے اب زور بے قرار کیا  <e>
<s> دشمنی ہم سے کی زمانے نے  <m> کہ جفاکار تجھ سا یار کیا  <e>
<s> یہ توہم کا کارخانہ ہے  <m> یاں وہی ہے جو اعتبار کیا  <e>
<s> ایک ناوک نے اس کی مژگاں کے  <m> طائر سدرہ تک شکار کیا  <e>
<s> صد رگ جاں کو تاب دے باہم  <m> تیری زلفوں کا ایک تار کیا  <e>
<s> ہم فقیروں سے بے ادائی کیا  <m> آن بیٹھے جو تم نے پیار کیا  <e>
<s> آج کل بے قرار ہیں ہم بھی  <m> بیٹھ جا چلنے ہار ہیں ہم بھی  <e>
<s> آن میں کچھ ہیں آن میں کچھ ہیں  <m> تحفۂ روزگار ہیں ہم بھی  <e>
<s> منا گریہ نہ کر تو اے ناصح  <m> اس میں بے اختیار ہیں ہم بھی  <e>
<s> درپئے جان ہے قراول مرگ  <m> کسو کے تو شکار ہیں ہم بھی  <e>
<s> نالے کریو سمجھ کے اے بلبل  <m> باغ میں یک کنار ہیں ہم بھی  <e>
<s> مدعی کو شراب ہم کو زہر  <m> عاقبت دوست دار ہیں ہم بھی  <e>
<s> مضطرب گریہ ناک ہے یہ گل  <m> برق ابر بہار ہیں ہم بھی  <e>
<s> گر زخود رفتہ ہیں ترے نزدیک  <m> اپنے تو یادگار ہیں ہم بھی  <e>
<s> رات پیاسا تھا میرے لوہو کا  <m> ہوں دوانہ ترے سگ کو کا  <e>
<s> شعلۂ آہ جوں توں اب مجھ کو  <m> فکر ہے اپنے ہر بن مو کا  <e>
<s> ہے مرے یار کی مسوں کا رشک  <m> کشتہ ہوں سبزۂ لب جو کا  <e>
<s> بوسہ دینا مجھے نہ کر موقوف  <m> ہے وظیفہ یہی دعا گو کا  <e>
<s> میں نے تلوار سے ہرن مارے  <m> عشق کر تیری چشم و ابرو کا  <e>
<s> شور قلقل کے ہوتی تھی مانع  <m> ریش قاضی پہ رات میں تھوکا  <e>
<s> عطر آگیں ہے باد صبح مگر  <m> کھل گیا پیچ زلف خوشبو کا  <e>
<s> ایک دو ہوں تو سحر چشم کہوں  <m> کارخانہ ہے واں تو جادو کا  <e>
<s> نام اس کا لیا ادھر اودھر  <m> اڑ گیا رنگ ہی مرے رو کا  <e>
<s> کب تلک یہ ستم اٹھائیے گا  <m> ایک دن یوں ہی جی سے جائیے گا  <e>
<s> شکل تصویر بے خودی کب تک  <m> کسو دن آپ میں بھی آئیے گا  <e>
<s> سب سے مل چل کہ حادثے سے پھر  <m> کہیں ڈھونڈا بھی تو نہ پائیے گا  <e>
<s> نہ موئے ہم اسیری میں تو نسیم  <m> کوئی دن اور باؤ کھائیے گا  <e>
<s> کہیے گا اس سے قصۂ مجنوں  <m> یعنی پردے میں غم سنایئے گا  <e>
<s> اس کے پابوس کی توقع پر  <m> اپنے تیں خاک میں ملایئے گا  <e>
<s> اس کے پاؤں کو جا لگی ہے حنا  <m> خوب سے ہاتھ اسے لگایئے گا  <e>
<s> اپنی ڈیڑھ اینٹ کی جدی مسجد  <m> کسی ویرانے میں بنایئے گا  <e>
<s> گل و بلبل بہار میں دیکھا  <m> ایک تجھ کو ہزار میں دیکھا  <e>
<s> جل گیا دل سفید ہیں آنکھیں  <m> یہ تو کچھ انتظار میں دیکھا  <e>
<s> جیسا مضطر تھا زندگی میں دل  <m> ووہیں میں نے قرار میں دیکھا  <e>
<s> آبلے کا بھی ہونا دامن گیر  <m> تیرے کوچے کے خار میں دیکھا  <e>
<s> تیرہ عالم ہوا یہ روز سیاہ  <m> اپنے دل کے غبار میں دیکھا  <e>
<s> ذبح کر میں کہا تھا مرتا ہوں  <m> دم نہیں مجھ شکار میں دیکھا  <e>
<s> جب جنوں سے ہمیں توسل تھا  <m> اپنی زنجیر پا ہی کا غل تھا  <e>
<s> بسترہ تھا چمن میں جوں بلبل  <m> نالہ سرمایۂ توکل تھا  <e>
<s> یک نگہ کو وفا نہ کی گویا  <m> موسم گل صفیر بلبل تھا  <e>
<s> ان نے پہچان کر ہمیں مارا  <m> منہ نہ کرنا ادھر تجاہل تھا  <e>
<s> شہر میں جو نظر پڑا اس کا  <m> کشتۂ ناز یا تغافل تھا  <e>
<s> اب تو دل کو نہ تاب ہے نہ قرار  <m> یاد ایام جب تحمل تھا  <e>
<s> جا پھنسا دام زلف میں آخر  <m> دل نہایت ہی بے تامل تھا  <e>
<s> یوں گئی قد کے خم ہوئے جیسے  <m> عمر اک رہرو سر پل تھا  <e>
<s> یار میرا بہت ہے یار فریب  <m> مکر ہے عہد سب قرار فریب  <e>
<s> راہ رکھتے ہیں اس کے دام سے صید  <m> ہے بلا کوئی وہ شکار فریب  <e>
<s> عہدے سے نکلیں کس طرح عاشق  <m> ایک ادا اس کی ہے ہزار فریب  <e>
<s> نالۂ عجز نقص الفت ہے  <m> رنج و محنت کمال راحت ہے  <e>
<s> عشق ہی گریۂ ندامت ہے  <m> ورنہ عاشق کو چشم خفت ہے  <e>
<s> تا دم مرگ غم خوشی کا نہیں  <m> دل آزردہ گر سلامت ہے  <e>
<s> دل میں ناسور پھر جدھر چاہے  <m> ہر طرف کوچۂ جراحت ہے  <e>
<s> رونا آتا ہے دم بدم شاید  <m> کسو حسرت کی دل سے رخصت ہے  <e>
<s> فتنے رہتے ہیں اس کے سائے میں  <m> قد و قامت ترا قیامت ہے  <e>
<s> نہ تجھے رحم نے اسے ٹک صبر  <m> دل پہ میرے عجب مصیبت ہے  <e>
<s> تو تو نادان ہے نپٹ ناصح  <m> کب مؤثر تری نصیحت ہے  <e>
<s> دل پہ جب میرے آ کے یہ ٹھہرا  <m> کہ مجھے خوش دلی اذیت ہے  <e>
<s> رنج و محنت سے باز کیونکے رہوں  <m> وقت جاتا رہے تو حسرت ہے  <e>
<s> کیا ہے پھر کوئی دم کو کیا جانو  <m> دم غنیمت میاں جو فرصت ہے  <e>
<s> تیرا شکوہ مجھے نہ میرا تجھے  <m> چاہیے یوں جو فی الحقیقت ہے  <e>
<s> تجھ کو مسجد ہے مجھ کو مے خانہ  <m> واعظا اپنی اپنی قسمت ہے  <e>
<s> ایسے ہنس مکھ کو شمع سے تشبیہ  <m> شمع مجلس کی رونی صورت ہے  <e>
<s> باطل السحر دیکھ باطل تھے  <m> تیری آنکھوں کا سحر آفت ہے  <e>
<s> ابر تر کے حضور پھوٹ بہا  <m> دیدۂ تر کو میرے رحمت ہے  <e>
<s> گاہ نالاں تپاں گہے بے دم  <m> دل کی میرے عجب ہی حالت ہے  <e>
<s> کیا ہوا گر غزل قصیدہ ہوئی  <m> عاقبت قصۂ محبت ہے  <e>
<s> تو بھی تقریب فاتحہ سے چل  <m> بخدا واجب الزیارت ہے <e>
<s> لڑ کے پھر آئے ڈر گئے شاید  <m> بگڑے تھے کچھ سنور گئے شاید  <e>
<s> سب پریشاں دلی میں شب گزری  <m> بال اس کے بکھر گئے شاید  <e>
<s> کچھ خبر ہوتی تو نہ ہوتی خبر  <m> صوفیاں بے خبر گئے شاید  <e>
<s> ہیں مکان و سرا و جا خالی  <m> یار سب کوچ کر گئے شاید  <e>
<s> آنکھ آئینہ رو چھپاتے ہیں  <m> دل کو لے کر مکر گئے شاید  <e>
<s> لوہو آنکھوں میں اب نہیں آتا  <m> زخم اب دل کے بھر گئے شاید  <e>
<s> اب کہیں جنگلوں میں ملتے نہیں  <m> حضرت خضر مر گئے شاید  <e>
<s> بے کلی بھی قفس میں ہے دشوار  <m> کام سے بال و پر گئے شاید  <e>
<s> تیر جو اس کمان سے نکلا  <m> جگر مرغ جان سے نکلا  <e>
<s> نکلی تھی تیغ بے دریغ اس کی  <m> میں ہی اک امتحان سے نکلا  <e>
<s> گو کٹے سر کہ سوز دل جوں شمع  <m> اب تو میری زبان سے نکلا  <e>
<s> آگے اے نالہ ہے خدا کا ناؤں  <m> بس تو نہ آسمان سے نکلا  <e>
<s> چشم و دل سے جو نکلا ہجراں میں  <m> نہ کبھو بحر و کان سے نکلا  <e>
<s> مر گیا جو اسیر قید حیات  <m> تنگنائے جہان سے نکلا  <e>
<s> دل سے مت جا کہ حیف اس کا وقت  <m> جو کوئی اس مکان سے نکلا  <e>
<s> اس کی شیریں لبی کی حسرت میں  <m> شہد پانی ہو شان سے نکلا  <e>
<s> ہم ہیں مجروح ماجرا ہے یہ  <m> وہ نمک چھڑکے ہے مزہ ہے یہ  <e>
<s> آگ تھے ابتدائے عشق میں ہم  <m> اب جو ہیں خاک انتہا ہے یہ  <e>
<s> بود آدم نمود شبنم ہے  <m> ایک دو دم میں پھر ہوا ہے یہ  <e>
<s> شکر اس کی جفا کا ہو نہ سکا  <m> دل سے اپنے ہمیں گلہ ہے یہ  <e>
<s> شور سے اپنے حشر ہے پردہ  <m> یوں نہیں جانتا کہ کیا ہے یہ  <e>
<s> بس ہوا ناز ہو چکا اغماض  <m> ہر گھڑی ہم سے کیا ادا ہے یہ  <e>
<s> نعشیں اٹھتی ہیں آج یاروں کی  <m> آن بیٹھو تو خوش نما ہے یہ  <e>
<s> دیکھ بے دم مجھے لگا کہنے  <m> ہے تو مردہ سا پر بلا ہے یہ  <e>
<s> میں تو چپ ہوں وہ ہونٹ چاٹے ہے  <m> کیا کہوں ریجھنے کی جا ہے یہ  <e>
<s> ہے رے بیگانگی کبھو ان نے  <m> نہ کہا یہ کہ آشنا ہے یہ  <e>
<s> تیغ پر ہاتھ دم بہ دم کب تک  <m> اک لگا چک کہ مدعا ہے یہ  <e>
<s> لب ترے لعل ناب ہیں دونوں  <m> پر تمامی عتاب ہیں دونوں  <e>
<s> رونا آنکھوں کا روئیے کب تک  <m> پھوٹنے ہی کے باب ہیں دونوں  <e>
<s> ہے تکلف نقاب وے رخسار  <m> کیا چھپیں آفتاب ہیں دونوں  <e>
<s> تن کے معمورے میں یہی دل و چشم  <m> گھر تھے دو سو خراب ہیں دونوں  <e>
<s> کچھ نہ پوچھو کہ آتش غم سے  <m> جگر و دل کباب ہیں دونوں  <e>
<s> سو جگہ اس کی آنکھیں پڑتی ہیں  <m> جیسے مست شراب ہیں دونوں  <e>
<s> پاؤں میں وہ نشہ طلب کا نہیں  <m> اب تو سرمست خواب ہیں دونوں  <e>
<s> ایک سب آگ ایک سب پانی  <m> دیدہ و دل عذاب ہیں دونوں  <e>
<s> بحث کاہے کو لعل و مرجاں سے  <m> اس کے لب ہی جواب ہیں دونوں  <e>
<s> مجھ سا بیتاب ہووے جب کوئی  <m> بے قراری کو جانے تب کوئی  <e>
<s> ہاں خدا مغفرت کرے اس کو  <m> صبر مرحوم تھا عجب کوئی  <e>
<s> جان دے گو مسیح پر اس سے  <m> بات کہتے ہیں تیرے لب کوئی  <e>
<s> بعد میرے ہی ہو گیا سنسان  <m> سونے پایا تھا ورنہ کب کوئی  <e>
<s> اس کے کوچے میں حشر تھے مجھ تک  <m> آہ و نالہ کرے نہ اب کوئی  <e>
<s> ایک غم میں ہوں میں ہی عالم میں  <m> یوں تو شاداں ہے اور سب کوئی  <e>
<s> نا سمجھ یوں خفا بھی ہوتا ہے  <m> مجھ سے مخلص سے بے سبب کوئی  <e>
<s> کہ تلفظ طرب کا سن کے کہے  <m> شخص ہوگا کہیں طرب کوئی  <e>
<s> شوق ہے تو ہے اس کا گھر نزدیک  <m> دوری رہ ہے راہ بر نزدیک  <e>
<s> آہ کرنے میں دم کو سادھے رہ  <m> کہتے ہیں دل سے ہے جگر نزدیک  <e>
<s> دور والوں کو بھی نہ پہنچے ہم  <m> یہی نہ تم سے ہیں مگر نزدیک  <e>
<s> ڈوبیں دریا و کوہ و شہر و دشت  <m> تجھ سے سب کچھ ہے چشم تر نزدیک  <e>
<s> حرف دوری ہے گرچہ انشا لیک  <m> دیجو خط جا کے نامہ بر نزدیک  <e>
<s> دور اب بیٹھتے ہیں مجلس میں  <m> ہم جو تم سے تھے بیشتر نزدیک  <e>
<s> خبر آتی ہے سو بھی دور سے یاں  <m> آؤ یک بار بے خبر نزدیک  <e>
<s> توشۂ آخرت کا فکر رہے  <m> جی سے جانے کا ہے سفر نزدیک  <e>
<s> دور پھرنے کا ہم سے وقت گیا  <m> پوچھ کچھ حال بیٹھ کر نزدیک  <e>
<s> ہم بھی پھرتے ہیں یک حشم لے کر  <m> دستۂ داغ و فوج غم لے کر  <e>
<s> دست کش نالہ پیش رو گریہ  <m> آہ چلتی ہے یاں علم لے کر  <e>
<s> مرگ اک ماندگی کا وقفہ ہے  <m> یعنی آگے چلیں گے دم لے کر  <e>
<s> اس کے اوپر کہ دل سے تھا نزدیک  <m> غم دوری چلے ہیں ہم لے کر  <e>
<s> تیری وضع ستم سے اے بے درد  <m> ایک عالم گیا الم لے کر  <e>
<s> بارہا صید گہ سے اس کی گئے  <m> داغ یاس آہوئے حرم لے کر  <e>
<s> ضعف یاں تک کھنچا کہ صورت گر  <m> رہ گئے ہاتھ میں قلم لے کر  <e>
<s> دل پہ کب اکتفا کرے ہے عشق  <m> جائے گا جان بھی یہ غم لے کر  <e>
<s> شوق اگر ہے یہی تو اے قاصد  <m> ہم بھی آتے ہیں اب رقم لے کر  <e>
<s> خوبرو سب کی جان ہوتے ہیں  <m> آرزوئے جہان ہوتے ہیں  <e>
<s> گوشۂ دیوار تک تو جا نالے  <m> اس میں گل کو بھی کان ہوتے ہیں  <e>
<s> کبھو آتے ہیں آپ میں تجھ بن  <m> گھر میں ہم میہمان ہوتے ہیں  <e>
<s> دشت کے پھوٹے مقبروں پہ نہ جا  <m> روضے سب گلستاں ہوتے ہیں  <e>
<s> حرف تلخ ان کے کیا کہوں میں غرض  <m> خوبرو بد زبان ہوتے ہیں  <e>
<s> غمزۂ چشم خوش قدان زمیں  <m> فتنۂ آسمان ہوتے ہیں  <e>
<s> کیا رہا ہے مشاعرے میں اب  <m> لوگ کچھ جمع آن ہوتے ہیں  <e>
<s> کثرت غم سے دل لگا رکنے  <m> حضرت دل میں آج دنگل ہے  <e>
<s> روز کہتے ہیں چلنے کو خوباں  <m> لیکن اب تک تو روز اول ہے  <e>
<s> چھوڑ مت نقد وقت نسیہ پر  <m> آج جو کچھ ہے سو کہاں کل ہے  <e>
<s> بند ہو تجھ سے یہ کھلا نہ کبھو  <m> دل ہے یا خانۂ مقفل ہے  <e>
<s> سینہ چاکی بھی کام رکھتی ہے  <m> یہی کر جب تلک معطل ہے  <e>
<s> اب کے ہاتھوں میں شوق کے تیرے  <m> دامن بادیہ کا آنچل ہے  <e>
<s> ٹک گریباں میں سر کو ڈال کے دیکھ  <m> دل بھی کیا لق و دق جنگل ہے  <e>
<s> ہجر باعث ہے بد گمانی کا  <m> غیرت عشق ہے تو کب کل ہے  <e>
<s> مر گیا کوہ کن اسی غم میں  <m> آنکھ اوجھل پہاڑ اوجھل ہے  <e>
<s> کل چمن میں گل و سمن دیکھا  <m> آج دیکھا تو باغ بن دیکھا  <e>
<s> کیا ہے گلشن میں جو قفس میں نہیں  <m> عاشقوں کا جلا وطن دیکھا  <e>
<s> ذوق پیکان تیر میں تیرے  <m> مدتوں تک جگر نے چھن دیکھا  <e>
<s> گھر کے گھر جلتے تھے پڑے تیرے  <m> داغ دل دیکھے بس چمن دیکھا  <e>
<s> ایک چشمک دو صد سنان مژہ  <m> اس نکیلے کا بانکپن دیکھا  <e>
<s> شکر زاہد کا اپنی آنکھوں میں  <m> مے عوض خرقہ مرتہن دیکھا  <e>
<s> کب تلک جی رکے خفا ہووے  <m> آہ کریے کہ ٹک ہوا ہووے  <e>
<s> جی ٹھہر جائے یا ہوا ہووے  <m> دیکھیے ہوتے ہوتے کیا ہووے  <e>
<s> کر نمک سود سینۂ مجروح  <m> جی میں گر ہے کہ کچھ مزہ ہووے  <e>
<s> کاہش دل کی کیجیے تدبیر  <m> جان میں کچھ بھی جو رہا ہووے  <e>
<s> چپ کا باعث ہے بے تمنائی  <m> کہیے کچھ بھی تو مدعا ہووے  <e>
<s> بیکلی مارے ڈالتی ہے نسیم  <m> دیکھیے اب کے سال کیا ہووے  <e>
<s> مر گئے ہم تو مر گئے تو جی  <m> دل گرفتہ تری بلا ہووے  <e>
<s> عشق کیا ہے درست اے ناصح  <m> جانے وہ جس کا دل لگا ہووے  <e>
<s> پھر نہ شیطاں سجود آدم سے  <m> شاید اس پردے میں خدا ہووے  <e>
<s> سیر کر عندلیب کا احوال  <m> ہیں پریشاں چمن میں کچھ پر و بال  <e>
<s> طبع غم تو گئی طبیب ولے  <m> پھر نہ آیا کبھو مزاج بحال  <e>
<s> سبزہ نو رستہ رہ گزار کا ہوں  <m> سر اٹھایا کہ ہو گیا پامال  <e>
<s> کیوں نہ دیکھوں چمن کو حسرت سے  <m> آشیاں تھا مرا بھی یاں پرسال  <e>
<s> سرد مہری کی بسکہ گل رو نے  <m> اوڑھی ابر بہار نے بھی شال  <e>
<s> ہجر کی شب کو یاں تئیں تڑپا  <m> کہ ہوا صبح ہوتے میرا وصال  <e>
<s> ہم تو سہہ گزرے کج روی تیری  <m> نہ نبھے پر اے فلک یہ چال  <e>
<s> خوش قداں جب سوار ہوتے ہیں  <m> سرو و قمری شکار ہوتے ہیں  <e>
<s> تیرے بالوں کے وصف میں میرے  <m> شعر سب پیچ دار ہوتے ہیں  <e>
<s> آؤ یاد بتاں پہ بھول نہ جاؤ  <m> یہ تغافل شعار ہوتے ہیں  <e>
<s> دیکھ لیویں گے غیر کو تجھ پاس  <m> صحبتوں میں بھی یار ہوتے ہیں  <e>
<s> صدقے ہو لیویں ایک دم تیرے  <m> پھر تو تجھ پر نثار ہوتے ہیں  <e>
<s> تو کرے ہے قرار ملنے کا  <m> ہم ابھی بے قرار ہوتے ہیں  <e>
<s> ہفت اقلیم ہر گلی ہے کہیں  <m> دلی سے بھی دیار ہوتے ہیں  <e>
<s> رفتہ رفتہ یہ طفل خوش ظاہر  <m> فتنۂ روزگار ہوتے ہیں  <e>
<s> ہنستے ہو روتے دیکھ کر غم سے  <m> چھیڑ رکھی ہے تم نے کیا ہم سے  <e>
<s> مند گئی آنکھ ہے اندھیرا پاک  <m> روشنی ہے سو یاں مرے دم سے  <e>
<s> تم جو دل خواہ خلق ہو ہم کو  <m> دشمنی ہے تمام عالم سے  <e>
<s> درہمی آ گئی مزاجوں میں  <m> آخر ان گیسوان درہم سے  <e>
<s> سب نے جانا کہیں یہ عاشق ہے  <m> بہہ گئے اشک دیدۂ نم سے  <e>
<s> مفت یوں ہاتھ سے نہ کھو ہم کو  <m> کہیں پیدا بھی ہوتے ہیں ہم سے  <e>
<s> اکثر آلات جور اس سے ہوئے  <m> آفتیں آئیں اس کے مقدم سے  <e>
<s> دیکھ وے پلکیں برچھیاں چلیاں  <m> تیغ نکلی اس ابروئے خم سے  <e>
<s> کوئی بیگانہ گر نہیں موجود  <m> منہ چھپانا یہ کیا ہے پھر ہم سے  <e>
<s> وجہ پردے کی پوچھیے بارے  <m> ملیے اس کے کسو جو محرم سے  <e>
<s> جب سے اس بے وفا نے بال رکھے  <m> صید بندوں نے جال ڈال رکھے  <e>
<s> ہاتھ کیا آوے وہ کمر ہے ہیچ  <m> یوں کوئی جی میں کچھ خیال رکھے  <e>
<s> رہرو راہ خوفناک عشق  <m> چاہیے پاؤں کو سنبھال رکھے  <e>
<s> پہنچے ہر اک نہ درد کو میرے  <m> وہ ہی جانے جو ایسا حال رکھے  <e>
<s> ایسے زر دوست ہو تو خیر ہے اب  <m> ملیے اس سے جو کوئی مال رکھے  <e>
<s> بحث ہے ناقصوں سے کاش فلک  <m> مجھ کو اس زمرے سے نکال رکھے  <e>
<s> سوزش دل سے مفت گلتے ہیں  <m> داغ جیسے چراغ جلتے ہیں  <e>
<s> اس طرح دل گیا کہ اب تک ہم  <m> بیٹھے روتے ہیں ہاتھ ملتے ہیں  <e>
<s> بھری آتی ہیں آج یوں آنکھیں  <m> جیسے دریا کہیں ابلتے ہیں  <e>
<s> دم آخر ہے بیٹھ جا مت جا  <m> صبر کر ٹک کہ ہم بھی چلتے ہیں  <e>
<s> تیرے بے خود جو ہیں سو کیا چیتیں  <m> ایسے ڈوبے کہیں اچھلتے ہیں  <e>
<s> فتنہ درسر بتان حشر خرام  <m> ہائے رے کس ٹھسک سے چلتے ہیں  <e>
<s> نظر اٹھتی نہیں کہ جب خوباں  <m> سوتے سے اٹھ کے آنکھ ملتے ہیں  <e>
<s> اس سر زلف کا خیال نہ چھوڑ  <m> سانپ کے سر ہی یاں کچلتے ہیں  <e>
<s> تھے جو اغیار سنگ سینے کے  <m> اب تو کچھ ہم کو دیکھ ٹلتے ہیں  <e>
<s> شمع رو موم کے بنے ہیں مگر  <m> گرم ٹک ملیے تو پگھلتے ہیں  <e>
<s> بو کہ ہو سوئے باغ نکلے ہے  <m> باؤ سے اک دماغ نکلے ہے  <e>
<s> ہے جو اندھیر شہر میں خورشید  <m> دن کو لے کر چراغ نکلے ہے  <e>
<s> چوب کاری ہی سے رہے گا شیخ  <m> اب تو لے کر چماغ نکلے ہے  <e>
<s> دے ہے جنبش جو واں کی خاک کو باؤ  <m> جگر داغ داغ نکلے ہے  <e>
<s> ہر سحر حادثہ مری خاطر  <m> بھر کے خوں کا ایاغ نکلے ہے  <e>
<s> اس گلی کی زمین تفتہ سے  <m> دل جلوں کا سراغ نکلے ہے  <e>
<s> خوش نہ آئی تمہاری چال ہمیں  <m> یوں نہ کرنا تھا پائمال ہمیں  <e>
<s> حال کیا پوچھ پوچھ جاتے ہو  <m> کبھو پاتے بھی ہو بحال ہمیں  <e>
<s> وہ دہاں وہ کمر ہی ہے مقصود  <m> اور کچھ اب نہیں خیال ہمیں  <e>
<s> اس مہ چاردہ کی دوری نے  <m> دس ہی دن میں کیا ہلال ہمیں  <e>
<s> نظر آتے ہیں ہوتے جی کے وبال  <m> حلقہ حلقہ تمہارے بال ہمیں  <e>
<s> تنگی اس جا کی نقل کیا کریے  <m> یاں سے واجب ہے انتقال ہمیں  <e>
<s> صرف للہ خم کے خم کرتے  <m> نہ کیا چرخ نے کلال ہمیں  <e>
<s> مغ بچے مال مست ہم درویش  <m> کون کرتا ہے مشت مال ہمیں  <e>
<s> کب تک اس تنگنا میں کھینچیے رنج  <m> یاں سے یا رب تو ہی نکال ہمیں  <e>
<s> ترک سبزان شہر کریے اب  <m> بس بہت کر چکے نہال ہمیں  <e>
<s> شب تھا نالاں عزیز کوئی تھا  <m> مرغ خوش خواں عزیز کوئی تھا  <e>
<s> تھی تمہارے ستم کی تاب اس تک  <m> صبر جو یاں عزیز کوئی تھا  <e>
<s> شب کو اس کا خیال تھا دل میں  <m> گھر میں مہماں عزیز کوئی تھا  <e>
<s> چاہ بے جا نہ تھی زلیخا کی  <m> ماہ کنعاں عزیز کوئی تھا  <e>
<s> آج دل بیقرار ہے کیا ہے  <m> درد ہے انتظار ہے کیا ہے  <e>
<s> جس سے جلتا ہے دل جگر وہ آہ  <m> شعلہ ہے یا شرار ہے کیا ہے  <e>
<s> یہ جو کھٹکے ہے دل میں کانٹا سا  <m> مژہ ہے نوک خار ہے کیا ہے  <e>
<s> چشم بد دور تیری آنکھوں میں  <m> نشہ ہے یا خمار ہے کیا ہے  <e>
<s> میرے ہی نام سے خدا جانے  <m> ننگ ہے اس کو عار ہے کیا ہے  <e>
<s> جس نے مارا ہے دام دل پہ مرے  <m> خط ہے یا زلف یار ہے کیا ہے  <e>
<s> چل دل اس کی گلی میں رو آویں  <m> کچھ تو دل کا غبار دھو آویں  <e>
<s> گو ابھی آئے ہیں یہ ہے جی میں  <m> پھر بھی ٹک اس کے پاس ہو آویں  <e>
<s> دل کو کھویا ہے کل جہاں جا کر  <m> جی میں ہے آج جی بھی کھو آویں  <e>
<s> پند گو میرا مغز کھانے کو  <m> کاش آویں تو ایک دو آویں  <e>
<s> ہم تو باتوں میں رام کر لیں انہیں  <m> یہ بتاں اپنے پاس جو آویں  <e>
<s> گو خفا ہی ہوا کرے پر ہم  <m> اک ذرا اس کو دیکھ تو آویں  <e>
<s> جب ہم آویں تو اپنے دل میں رکو  <m> اور نہ آویں تو پھر کہو آویں  <e>
<s> باز آئے ہم ایسے آنے سے  <m> ہاں جو واقف نہ ہوویں سو آویں  <e>
<s> ہم نہ ہنستے ہیں اور نہ روتے ہیں  <m> عمر حیرت میں اپنی کھوتے ہیں  <e>
<s> کھا کے غم خوان عشق کے مہمان  <m> ہاتھ خون جگر سے دھوتے ہیں  <e>
<s> وصل ہوتا ہے جن کو دنیا میں  <m> یا رب ایسے بھی لوگ ہوتے ہیں  <e>
<s> کوس رحلت ہے جنبش ہر دم  <m> آہ تس پر بھی یار سوتے ہیں  <e>
<s> دل لگا اس سے مردم دیدہ  <m> ساتھ اپنے ہمیں ڈبوتے ہیں  <e>
<s> آہ و نالہ سے وہ خفا ہے عبث  <m> کانٹے ہم اپنے حق میں بوتے ہیں  <e>
<s> دل خدا جانے کس کے پاس رہا  <m> ان دنوں جی بہت اداس رہا  <e>
<s> کیا مزا وصل میں ملا اس کے  <m> میں رہا بھی تو بے حواس رہا  <e>
<s> یوں کھلا اپنا یہ گل امید  <m> کہ سدا دل یہ داغ یاس رہا  <e>
<s> شاد ہوں میں کہ دیکھ میرا حال  <m> غیر کرنے سے التماس رہا  <e>
<s> غیر کو تم نہ آنکھ بھر دیکھو  <m> کیا غضب کرتے ہو ادھر دیکھو  <e>
<s> خاک میں مت ملاؤ دل کو مرے  <m> جی میں سمجھو ٹک اپنا گھر دیکھو  <e>
<s> دیکھنا زلف و رخ تمہیں ہر وقت  <m> شام دیکھو نہ تم سحر دیکھو  <e>
<s> گل ہوئے جاتے ہیں چراغ کی طرح  <m> ہم کو ٹک جلد آن کر دیکھو  <e>
<s> آپ پہ اپنا اختیار نہیں  <m> جبر ہے ہم پر کس قدر دیکھو  <e>
<s> رام باتوں میں تو وہ ہو نہ سکا  <m> نقش و افسوں بھی کوئی کر دیکھو  <e>
<s> لخت دل تم نہ سمجھو مژگاں پر  <m> عاشقی کا یہ ہے ثمر دیکھو  <e>
<s> وصل ہوتا نہیں بھلا کیوں کر  <m> اپنی ہستی سے تو گزر دیکھو  <e>
<s> دیکھتے ہی نہیں تو کیا کہیے  <m> کہیے تب حال کچھ اگر دیکھو  <e>
<s> ڈھلتے ہو تم بتاں ادھر دل سے  <m> آج کل جس کے ہاتھ زر دیکھو  <e>
<s> دل مرا آج میرے پاس نہیں  <m> مجھ میں کچھ ہوش اور حواس نہیں  <e>
<s> دل لگایا جہاں جفا دیکھی  <m> کیا بلا عشق مجھ کو راس نہیں  <e>
<s> پاس ہے یاس گرد ہے دل کی  <m> اور اب کوئی آس پاس نہیں  <e>
<s> آپ تو اپنا عرض کر لے حال  <m> دل ہمیں تاب التماس نہیں  <e>
<s> یوں خدا چاہے تو ملا دے اسے  <m> وصل کی پر ہمیں تو آس نہیں  <e>
<s> میں بھی کچھ ہو گیا ہوں پژمردہ  <m> دل ہی میرا فقط اداس نہیں  <e>
<s> کیا ملے تجھ سے کوئی دل دادہ  <m> آشنائی کی تجھ میں باس نہیں  <e>
<s> ہے غفور الرحیم تیری ذات  <m> سب سے ہے یاس تجھ سے یاس نہیں  <e>
<s> ایک ڈر ہے تو دوست کا مجھ کو  <m> دشمنوں سے تو کچھ ہراس نہیں  <e>
<s> جان و دل ہیں اداس سے میرے  <m> اٹھ گیا کون پاس سے میرے  <e>
<s> کوئی بھی اب امید باقی ہے  <m> پوچھیو داغ یاس سے میرے  <e>
<s> سب کی عرضی سے خوش ہو تم لیکن  <m> ہو خفا التماس سے میرے  <e>
<s> شاید اٹھنے کا قصد تم نے کیا  <m> اڑ چلے کچھ حواس سے میرے  <e>
<s> عیش مجھ تک تو پہنچے تب جو ٹلے  <m> فوج غم آس پاس سے میرے  <e>
<s> دور ہی دور پھرتے ہیں کچھ بخت  <m> اب تو امید و یاس سے میرے  <e>
<s> نوجوانی کی دید کر لیجے  <m> اپنے موسم کی عید کر لیجے  <e>
<s> کون کہتا ہے کون سنتا ہے  <m> اپنی گفت و شنید کر لیجے  <e>
<s> اب کے بچھڑے ملوگے پھر کہ نہیں  <m> کچھ تو وعدہ وعید کر لیجے  <e>
<s> اپنے گیسو دراز کے مجھ کو  <m> سلسلے میں مرید کر لیجے  <e>
<s> ہے مثل ایک ناہ صد آسان  <m> یاس ہی کو امید کر لیجے  <e>
<s> ہاں عدم میں کہاں ہے عشق بتاں  <m> اس کو یاں سے خرید کر لیجے  <e>
<s> وصل تب ہو ادھر جب ایدھر سے  <m> پہلے قطع و برید کر لیجے  <e>
<s> قتل کیا بے گنہ کا مشکل ہے  <m> چاہیئے جب شہید کر لیجے  <e>
<s> آپ کو اس نے اب تراشا ہے  <m> قہر ہے ظلم ہے تماشا ہے  <e>
<s> اس کو لیتے بغل میں ڈرتا ہوں  <m> نازکی میں وہ شیشہ باشا ہے  <e>
<s> کیوں کہوں اپنے سیم تن کا حال  <m> گاہ تولہ ہے گاہ ماشا ہے  <e>
<s> ترے کوچہ سے اٹھ نہیں سکتا  <m> کس وفا کشتہ کا یہ لاشہ ہے  <e>
<s> وہ نہیں ہم جو ڈر ہی جاویں گے  <m> دل میں جو ہے سو کر ہی جاویں گے  <e>
<s> تجھ سے جس دم جدا ہوئے مری جان  <m> پھر یہ سنیو کہ مر ہی جاویں گے  <e>
<s> دید پھر پھر جہان کی کر لیں  <m> آخرش تو گزر ہی جاویں گے  <e>
<s> جی تو لگتا نہیں جہاں دل ہے  <m> ہم بھی اب تو ادھر ہی جاویں گے  <e>
<s> بے خبر جس طرح سے آئے ہیں  <m> اس طرح بے خبر ہی جاویں گے  <e>
<s> تجھ کو غیروں سے کام ہے تو رہ  <m> ہم بھی اب اپنے گھر ہی جاویں گے  <e>
<s> بس گیا جب سے یار آنکھوں میں  <m> تب سے پھولی بہار آنکھوں میں  <e>
<s> نظر آنے سے رہ گیا از بس  <m> چھا گیا انتظار آنکھوں میں  <e>
<s> چشم بد دور خوب لگتا ہے  <m> طوتیائے نگار آنکھوں میں  <e>
<s> چشم مست اس کی دیکھی تھی اک روز  <m> اس کا کھینچا خمار آنکھوں میں  <e>
<s> ہم سے کر تو کہ یا نہ کر اخلاص  <m> ہم کو ہے تجھ سے یار پر اخلاص  <e>
<s> اپنے مخلص کی بات کا ہرگز  <m> مت برا مان ہے اگر اخلاص  <e>
<s> میرے اور اس کے کیونکہ صحبت ہو  <m> پنبہ سے کب رکھے شرر اخلاص  <e>
<s> خون ہو کر بھی تیری طرف بہے  <m> تجھ سے رکھے تھے دل جگر اخلاص  <e>
<s> ہے غنیمت رہے جو کوئی دن  <m> ہم میں اور اس میں یک دگر اخلاص  <e>
<s> وہ نہیں وقت اب کہ ہر یک میں  <m> دیکھتے تھے جدھر تدھر اخلاص  <e>
<s> میں کہا تھا کبھی سے یہ کچھ ہے  <m> جس کا عالم ابھی سے یہ کچھ ہے  <e>
<s> جائے شکوہ نہیں سلوک اس کا  <m> دیکھتا ہوں سبھی سے یہ کچھ ہے  <e>
<s> جب سے دیکھا ہے تجھ کو اب تو کیا  <m> حالت دل تبھی سے یہ کچھ ہے  <e>
<s> ہم نے جانا سخن کی شیرینی  <m> اس کی شکر لبی ہی سے یہ کچھ ہے  <e>
<s> گل ہے زخمی بہار کے ہاتھوں  <m> دل ہے صد چاک یار کے ہاتھوں  <e>
<s> دم بدم قطع ہوتی جاتی ہے  <m> عمر لیل و نہار کے ہاتھوں  <e>
<s> جاں بلب ہو رہا ہوں مثل حباب  <m> میں ترے انتظار کے ہاتھوں  <e>
<s> ایک دم بھی ملا نہ ہم کو قرار  <m> اس دل بے قرار کے ہاتھوں  <e>
<s> اپنی سرگشتگی کبھی نہ گئی  <m> گردش روزگار کے ہاتھوں  <e>
<s> اک شگوفہ اٹھے ہے روز نیا  <m> اس دل داغدار کے ہاتھوں  <e>
<s> دل پہ کیا کیا ہوے ہیں نقش و نگار  <m> ناوک دل فگار کے ہاتھوں  <e>
<s> ہو رہا ہے خراب خانۂ دل  <m> دیدۂ اشک بار کے ہاتھوں  <e>
<s> گر کبھی لگ گیا ترا دامن  <m> میری مشت غبار کے ہاتھوں  <e>
<s> چھوٹنا ہے پھر اس کا امر محال  <m> اس ترے خاکسار کے ہاتھوں  <e>
<s> نہ رہا گل نہ خار ہی آخر  <m> اک رہا حسن یار ہی آخر  <e>
<s> اب جو چھوٹے بھی ہم قفس سے تو کیا  <m> ہو چکی واں بہار ہی آخر  <e>
<s> آتش دل پہ آب لے دوڑا  <m> دیدۂ اشک بار ہی آخر  <e>
<s> ضد سے ناصح کی میں نے کر ڈالا  <m> جیب کو تار تار ہی آخر  <e>
<s> کیوں نہ ہوں تیرے در پہ ہونا ہے  <m> ایک دن تو غبار ہی آخر  <e>
<s> کام آیا نہ جائے شمع مزار  <m> یہ دل داغدار ہی آخر  <e>
<s> شمع رو پر مثال پروانہ  <m> ہو گئے ہم نثار ہی آخر  <e>
<s> نہ ملا وہ نفاق کے مارے  <m> کیا کریں ہم وفاق کے مارے  <e>
<s> جب تک آوے ہے آوے تو ہم تو  <m> مر چکے اشتیاق کے مارے  <e>
<s> مت خفا ہو کہ آن نکلے ہیں  <m> ہم بھی یاں اتفاق کے مارے  <e>
<s> مل گئے خاک میں ہزاروں ہی  <m> چرخ کہنہ رواق کے مارے  <e>
<s> جلد حسن و جمال جاتا ہے  <m> نہیں رہتا یہ حال جاتا ہے  <e>
<s> جب تلک دیکھتا نہیں اس کو  <m> دل میں کیا کیا خیال جاتا ہے  <e>
<s> کون سے وقت عرض حال کروں  <m> وہ تو ہر وقت ٹال جاتا ہے  <e>
<s> جس کا ہوتا ہے غم سے دل بھاری  <m> وہ ترے در پہ ڈال جاتا ہے  <e>
<s> سرسوں آنکھوں میں کیوں نہ پھولے اب  <m> زرد اوڑھے دو شال جاتا ہے  <e>
<s> صاف سمجھا نہیں مجھے عاشق  <m> بات کہتے سنبھال جاتا ہے  <e>
<s> جان دیتا ہوں جلد دیکھوں تو  <m> نامہ بر کیسی چال جاتا ہے  <e>
<s> نکتہ چینوں نے کچھ کہا تو کیا  <m> کوئی اس میں کمال جاتا ہے  <e>
<s> کچھ رہائی نظر نہیں آتی  <m> یوں ہی اب کا بھی سال جاتا ہے  <e>
<s> آہ مثل شب جوانی جلد  <m> کیا یہ روز وصال جاتا ہے  <e>
<s> دلبری وہ صنم کرے میری  <m> کچھ بھلا احتمال جاتا ہے  <e>
<s> یوں خدا کی خدائی ہے معمور  <m> پر کب اپنا خیال جاتا ہے  <e>
<s> سو کی اک بات میں کہی تو ہے  <m> یعنی جو کچھ کہ ہے وہی تو ہے  <e>
<s> دید وا دیدہ کو غنیمت جان  <m> حاصل زندگی یہی تو ہے  <e>
<s> تیرے دیدار کے لئے یہ دیکھ  <m> جان آنکھوں میں آ رہی تو ہے  <e>
<s> ڈھ گیا ہو نہ خانۂ دل آج  <m> سیل خوں چشم سے بہی تو ہے  <e>
<s> واں بھی راحت ہو یا نہ ہو دیکھیں  <m> اک مصیبت یہاں سہی تو ہے  <e>
<s> مجھ سا عریاں کہاں ہے گل اس کے  <m> رنگ کے بر میں اک یہی تو ہے  <e>
<s> کیا کہیں پوچھ مت کہیں ہیں ہم  <m> تو جہاں ہے غرض وہیں ہیں ہم  <e>
<s> کیا کہیں اپنا ہم نشیب و فراز  <m> آسماں گاہ گہ زمیں ہیں ہم  <e>
<s> وہم میں اپنے تھے بہت کچھ لیک  <m> خوب دیکھا تو کچھ نہیں ہیں ہم  <e>
<s> ہم کو ناکارہ جان مت لے لے  <m> تیرے ہی نام کے نگیں ہیں ہم  <e>
<s> میں جو پوچھا کہاں ہو تم تو کہا  <m> تجھ کو کیا کام ہے کہیں ہیں ہم  <e>
<s> اپنے عقدے کسی طرح نہ کھلے  <m> کس دل آزار کی جبیں ہیں ہم  <e>
<s> ہم نہ تیر شہاب ہیں نہ سموم  <m> نالہ و آہ آتشیں ہیں ہم  <e>
<s> بود و نابود میں غرض اپنے  <m> جس طرح سے کہ ہم نشیں ہیں ہم  <e>
<s> اپنے نالے میں گر اثر ہوتا  <m> قطرۂ اشک بھی گہر ہوتا  <e>
<s> جن کے نامے کی ہے پہنچ تجھ تک  <m> کاش میں ان کا نامہ بر ہوتا  <e>
<s> دل نہ دیتا جو میں تجھے ظالم  <m> کیوں مری جان کا ضرر ہوتا  <e>
<s> پھر نہ کرتا ستم کسی پہ اگر  <m> حال سے میرے باخبر ہوتا  <e>
<s> خون عشاق کرتے کیوں ناحق  <m> گر بتوں کو خدا کا ڈر ہوتا  <e>
<s> کام آتا میں ایک دن پیارے  <m> ربط مجھ سے تجھے اگر ہوتا  <e>
<s> کھینچتی فوج خط جو حسن پہ تیغ  <m> سینہ میرا ہی واں سپر ہوتا  <e>
<s> شیخ مانند تیرے اس کے پاس  <m> بار برداری کو جو خر ہوتا  <e>
<s> آہ میں بے قرار کس کا ہوں  <m> کشتۂ انتظار کس کا ہوں  <e>
<s> تیر سا دل میں کچھ کھٹکتا ہے  <m> دیکھیو میں شکار کس کا ہوں  <e>
<s> دل ہے یا میں ہوں میں ہوں یا دل ہے  <m> اور اب ہم کنار کس کا ہوں  <e>
<s> چین آتا نہیں مجھے یارو  <m> دل پر اضطرار کس کا ہوں  <e>
<s> چاک ہے مثل گل تمام بدن  <m> یا رب اتنا فگار کس کا ہوں  <e>
<s> حسن کی گر زکوٰۃ پاؤں میں  <m> تو بھکاری ترا کہاؤں میں  <e>
<s> ایک بوسہ دو دوسرا توبہ  <m> پھر جو مانگوں تو مار کھاؤں میں  <e>
<s> اس طرح لوں کہ بھاپ بھی نہ لگے  <m> ہونٹ سے منہ اگر ملاؤں میں  <e>
<s> شہر کو چھوڑ کر نکل جاؤں  <m> ہاں تجھے منہ نہ پھر دکھاؤں میں  <e>
<s> جس کا تجھ سا حبیب ہووے گا  <m> کون اس کا رقیب ہووے گا  <e>
<s> بے وطن بے رفیق بے اسباب  <m> کون ایسا غریب ہووے گا  <e>
<s> درد دل کی دوا ہو جس کے پاس  <m> کوئی ایسا طبیب ہووے گا  <e>
<s> مل رہے گا کبھی تو دنیا میں  <m> گر ہمارا نصیب ہووے گا  <e>
<s> غمزۂ چشم شرمسار کہاں  <m> سر تو حاضر ہے تیغ یار کہاں  <e>
<s> گل بھی کرتا ہے چاک اپنا جیب  <m> پر گریباں سا تار تار کہاں  <e>
<s> ہو غزالوں کو اس سے ہم چشمی  <m> تیکھی چتون کہاں خمار کہاں  <e>
<s> عندلیبوں نے گل کو گھیر لیا  <m> ایک جیوڑا کہاں ہزار کہاں  <e>
<s> ایک دن ایک شخص نے پوچھا  <m> میر صاحب تمہارا یار کہاں  <e>
<s> میں نے اس سے کہا کہ سن بھائی  <m> اب مجھے اس تلک ہے بار کہاں  <e>
<s> گاہ گاہے سلام کرتا ہے  <m> پر وہ باتیں کہاں وہ پیار کہاں  <e>
<s> سامنے سے جو وہ نگار گیا  <m> دل پہ تیر نگاہ مار گیا  <e>
<s> دیکھو بیتابی دل کی اس در پر  <m> ایک دن میں ہزار بار گیا  <e>
<s> منزل عشق تک نہ پہنچا آہ  <m> میں تو چلتے ہی چلتے ہار گیا  <e>
<s> تیرے قربان کے تو لائق ہوں  <m> اور کاموں سے گو میں ہار گیا  <e>
<s> نہ دیا اس کوں یا دیا قاصد  <m> سچ بتا نامہ کیا کیا قاصد  <e>
<s> نہ پھرا آہ کوئی لے کے جواب  <m> جو گیا واں سو گم ہوا قاصد  <e>
<s> آج آوے گا یا نہ آوے گا  <m> میرے گھر میں وہ دل ربا قاصد  <e>
<s> دل کو ہے سخت انتظار جواب  <m> کہہ شتابی سے کیا کہا قاصد  <e>
<s> کوچۂ یار میں مرے زنہار  <m> جائیو مت برہنہ پا قاصد  <e>
<s> خار مژگان کشتگان وفا  <m> واں ہیں افتادہ جا بہ جا قاصد  <e>
<s> نامۂ شوق کو مرے لے کر  <m> یار کے پاس جب گیا قاصد  <e>
<s> جس نے بھیجا ہے تیرے ہاتھ یہ خط  <m> میں نہیں اس سے آشنا قاصد  <e>
<s> آہ ملتے ہی پھر جدائی کی  <m> واہ کیا خوب آشنائی کی  <e>
<s> نہ گئی تیری سرکشی ظالم  <m> ہم نے ہر چند جبہ سائی کی  <e>
<s> دل نہیں اپنے اختیار میں آج  <m> کیا مگر تو نے آشنائی کی  <e>
<s> در پہ اے یار تیرے آ پہنچے  <m> تپش دل نے رہنمائی کی  <e>
<s> قابل سجدہ تو ہی ہے اے بت  <m> سیر کی ہم نے سب خدائی کی  <e>
<s> جو مقید ہیں تیری الفت کے  <m> آرزو کب انہیں رہائی کی  <e>
<s> آہ اے یار کیا کروں تجھ بن  <m> نالۂ زار کیا کروں تجھ بن  <e>
<s> ایک دم بھی نہیں قرار مجھے  <m> اے ستم گار کیا کروں تجھ بن  <e>
<s> ہوں تری چشم مست کا مشتاق  <m> جام سرشار کیا کروں تجھ بن  <e>
<s> گو بہار آئی باغ میں لیکن  <m> سیر گلزار کیا کروں تجھ بن  <e>
<s> نہیں آرام ایک جا دل کو  <m> آہ کیا جانے کیا ہوا دل کو  <e>
<s> اے بتاں محترم رکھو اس کو  <m> کہتے ہیں خانۂ خدا دل کو  <e>
<s> لے تو جاتے ہو مہرباں لیکن  <m> کیجو مت آپ سے جدا دل کو  <e>
<s> منہ نہ پھیرا کبھی جفا سے تری  <m> آفریں دل کو مرحبا دل کو  <e>
<s> یہ توقع نہ تھی ہمیں ہرگز  <m> کہ دکھاؤ گے یہ جفا دل کو  <e>
<s> ہیں یہی ڈھنگ آپ کے تو خیر  <m> کیوں نہ پھر دیجئے گا آ دل کو  <e>
<s> آخر اس طفل شوخ نے دیکھا  <m> ٹکڑے جوں شیشہ کر دیا دل کو  <e>
<s> آج لگتی ہے کچھ بغل خالی  <m> کون سینے سے لے گیا دل کو  <e>
<s> لے چکے دل تو جنگ کیا ہے اب  <m> آ ملو پھر درنگ کیا ہے اب  <e>
<s> پی گئے خم کے خم نہ کی مستی  <m> یاں شراب فرنگ کیا ہے اب  <e>
<s> اس نگہ کا ہے دل جراحت کش  <m> زخم تیغ و خدنگ کیا ہے اب  <e>
<s> ہوں میں دریائے عشق کا غواص  <m> خوف کام نہنگ کیا ہے اب  <e>
<s> دید و وا دید تو ہوے باہم  <m> شرم اے شوخ و سنگ کیا ہے اب  <e>
<s> دل سے وحشی کے تئیں شکار کیا  <m> صید شیر و پلنگ کیا ہے اب  <e>
<s> انجمن ساز عیش تو ہے یہاں  <m> اور پھر کس کی آرزو ہے یہاں  <e>
<s> من و تو کی نہیں ہے گنجائش  <m> حرف وحدت کی گفتگو ہے یہاں  <e>
<s> کام کیا شمع کا ہے لے جاؤ  <m> دل بر آفتاب رو ہے یہاں  <e>
<s> دل میں اپنے نہیں کچھ اور تلاش  <m> ایک تیری ہی جستجو ہے یہاں  <e>
<s> دست بوسی کو تیری اے ساقی  <m> منتظر ساغر اور سبو ہے یہاں  <e>
<s> آ شتابی کہ ہے مکان لطیف  <m> سیر گلزار و آب جو ہے یہاں  <e>
<s> گر کہیں اس کو جلوہ گر دیکھا  <m> نہ گیا ہم سے آنکھ بھر دیکھا  <e>
<s> نالہ ہر چند ہم نے گر دیکھا  <m> آہ اب تک نہ کچھ اثر دیکھا  <e>
<s> آج کیا جی میں آ گیا تیرے  <m> متبسم ہو جو ادھر دیکھا  <e>
<s> آئینہ کو تو منہ دکھاتے ہو  <m> کیا ہوا ہم نے بھی اگر دیکھا  <e>
<s> دل ربا اور بھی ہیں پر ظالم  <m> کوئی تجھ سا نہ مفت پر دیکھا  <e>
<s> اور بھی سنگ دل ہوا وہ شوخ  <m> تیرا اے آہ بس اثر دیکھا  <e>
<s> منت و عاجزی و زاری و آہ  <m> تیرے آگے ہزار کر دیکھا  <e>
<s> تو بھی تو نے نہ اے مہ بے مہر  <m> نظر رحم سے ادھر دیکھا  <e>
<s> عشق کا درد بے دوا ہے یہ  <m> جانے تیری بلا کہ کیا ہے یہ  <e>
<s> مار ڈالے گی ایک عالم کو  <m> تیری اے شوخ گر ادا ہے یہ  <e>
<s> ہر دم آتا ہے اور ہی سج سے  <m> کیا ہی اللہ میرزا ہے یہ  <e>
<s> چاہئے اس کا شربت دیدار  <m> کہ تپ عشق کی دوا ہے یہ  <e>
<s> اس ستم پیشہ مہر دشمن کی  <m> میرے اوپر اگر جفا ہے یہ  <e>
<s> اس میں اس کی تو کچھ نہیں تقصیر  <m> چاہنے کی مرے سزا ہے یہ  <e>
<s> وجد اہل کمال ہے کچھ اور  <m> شیخ صاحب کا حال ہے کچھ اور  <e>
<s> ہوش جاتا ہے اہل ہوش کا سن  <m> تیرے مستوں کا حال ہے کچھ اور  <e>
<s> فخر انساں نہیں ملک ہونا  <m> جی میں اپنے خیال ہے کچھ اور  <e>
<s> جس کو کہتے ہیں وصل وصل نہیں  <m> معنیٔ اتصال ہے کچھ اور  <e>
<s> غیر حرف نیاز سو بھی کبھو  <m> کہہ سکوں ہوں مجال ہے کچھ اور  <e>
<s> رخ خورشید پر کہاں وہ نور  <m> میرے مہ کا جمال ہے کچھ اور  <e>
<s> سرو دعویٔ ہم سری مت کر  <m> وہ قد نونہال ہے کچھ اور  <e>
<s> کبک تو خوش خرام ہے لیکن  <m> یار کی میرے چال ہے کچھ اور  <e>
<s> مست ہم کو شراب میں رہنا  <m> کچھ ہو اس سیر آب میں رہنا  <e>
<s> ابھی تو کچھ نیں کیا ہے غصے ہو  <m> یونہی یونہی عتاب میں رہنا  <e>
<s> اور سے بے حجابیاں کرنا  <m> ایک ہم سے حجاب میں رہنا  <e>
<s> تجھ بن اے شمع رو مجھے ہر شب  <m> شعلہ سا اضطراب میں رہنا  <e>
<s> یاد میں اس کی زلف کی اے دل  <m> کب تئیں پیچ و تاب میں رہنا  <e>
<s> دور سے بات خوش نہیں آتی  <m> یوں ملاقات خوش نہیں آتی  <e>
<s> تجھ بن اے ماہ رو کبھی مجھ کو  <m> چاندنی رات خوش نہیں آتی  <e>
<s> جائے بوسہ کے گالیاں دیجے  <m> یہ عنایات خوش نہیں آتی  <e>
<s> نہ مے و جام ہے نہ ساقی ہے  <m> ایسی برسات خوش نہیں آتی  <e>
<s> اس ستم گر سے جو ملا ہوگا  <m> جان سے ہاتھ دھو چکا ہوگا  <e>
<s> عشق میں تیرے ہم جو کچھ دیکھا  <m> نہ کسی نے کبھی سنا ہوگا  <e>
<s> آہ قاصد تو اب تلک نہ پھرا  <m> دل دھڑکتا ہے کیا ہوا ہوگا  <e>
<s> تو ہی آنکھوں میں تو ہی ہے دل میں  <m> کون یاں اور تجھ سوا ہوگا  <e>
<s> اے میاں گل تو کھل چکے پہ کبھو  <m> غنچۂ دل مرا بھی وا ہوگا  <e>
<s> دیکھ تو فال میں کہ وہ مجھ سے  <m> نہ ملے گا ملے گا کیا ہوگا  <e>
<s> ہے یقیں مجھ کو تجھ ستم گر سے  <m> دل کسی کا اگر لگا ہوگا  <e>
<s> نالہ و آہ کرتے ہی کرتے  <m> ایک دن یوں ہی مر گیا ہوگا  <e>
<s> نہ غم دل نہ فکر جاں ہے یاد  <m> ایک تیری ہی بر زباں ہے یاد  <e>
<s> تھا جو کچھ وعدۂ وفا ہم سے  <m> کچھ بھی وہ تم کو مہرباں ہے یاد  <e>
<s> اگلے ملنے کی طرح بھول گئے  <m> کیا بتاؤں تمہیں کہاں ہے یاد  <e>
<s> ہوں میں پابند الفت صیاد  <m> کب مجھے باغ و بوستاں ہے یاد  <e>
<s> محو تیرے ہی رو و زلف کے ہیں  <m> نہ ہمیں وہ نہ یہ جہاں ہے یاد  <e>
<s> دیدہ و دل میں تو ہی بستا ہے  <m> تجھ سوا کس کی اور یاں ہے یاد  <e>
<s> گر اسی طرح سج بنائیے گا  <m> محشر آباد کر دکھائیے گا  <e>
<s> عمر وعدوں ہی میں گنوائیے گا  <m> آئیے گا بھی یا نہ آئیے گا  <e>
<s> مہرباں قدر جانیے میری  <m> مجھ سا مخلص کہیں نہ پائیے گا  <e>
<s> یہی قامت ہے گر یہی رفتار  <m> حشر برپا ہی کر دکھائیے گا  <e>
<s> یہی رونا اگر ہے اے انکھیوں  <m> خانۂ مردماں ڈبائیے گا  <e>
<s> ماہ رویاں کہاں تلک ہم کو  <m> آتش ہجر میں جلائیے گا  <e>
<s> ضبط گریہ نہ ہووے گا جوں شمع  <m> سوز دل گر تمہیں سنایئے گا  <e>
<s> حسن جاتا ہے خط کی آمد ہے  <m> ہاں ہمیں کیوں نہ اب منائیے گا  <e>
<s> مغتنم جانو ہم سے مخلص کو  <m> ڈھونڈئیے گا تو پھر نہ پائیے گا  <e>
<s> یہ نہ ہوگا کہ یاں سے اٹھ جاویں  <m> ایسی سو باتیں گر سنائیے گا  <e>
<s> ایک دو کیا ہزار سے بھی ہم  <m> نہیں ڈرتے اگر بلائیے گا  <e>
<s> آج جو ہو سو ہو یہی ہے عزم  <m> تم کو ہر طرح لے کے جائیے گا  <e>
<s> حیف ہے ایسی زندگانی پر  <m> کہ فدا ہو نہ یار جانی پر  <e>
<s> تیری گل کاری ابر ہو برباد  <m> گر فدا ہو نہ یار جانی پر  <e>
<s> حال سن سن کے ہنس دیا میرا  <m> کچھ تو آیا ہے مہربانی پر  <e>
<s> خون کشتوں کے ہو گیا دل کا  <m> تیری دستار ارغوانی پر  <e>
<s> قاصد اس کا پیام کچھ بھی ہے  <m> کہہ دعا یا سلام کچھ بھی ہے  <e>
<s> سخن مہر خواہ حرف عتاب  <m> اس کے منہ کا کلام کچھ بھی ہے  <e>
<s> صاف یا درد بادۂ گلگوں  <m> ساقیٔ لالہ فام کچھ بھی ہے  <e>
<s> کیا غم ہجر کیا سرور وصال  <m> گزراں ہے دوام کچھ بھی ہے  <e>
<s> اس رخ و زلف سے کہ دوں تشبیہ  <m> خوبیٔ صبح و شام کچھ بھی ہے  <e>
<s> یاد میں اپنے یار کے رہنا  <m> بہتر اور اس سے کام کچھ بھی ہے  <e>
<s> تجھ بن آرام جاں کہاں ہے مجھے  <m> زندگانی وبال جاں ہے مجھے  <e>
<s> گر یہی درد ہجر ہے تیرا  <m> زیست کا اپنی کب گماں ہے مجھے  <e>
<s> مثل طوطی ہزار معنی میں  <m> سحر ساز سخن زباں ہے مجھے  <e>
<s> ہے خیال اس کا مانع گفتار  <m> ورنہ سو قوت بیاں ہے مجھے  <e>
<s> ایک دن مدتوں میں آئے ہو  <m> آہ تس پر بھی منہ چھپائے ہو  <e>
<s> آپ کو آپ میں نہیں پاتا  <m> جی میں یاں تک مرے سمائے ہو  <e>
<s> کیا کہوں تم کو اے دل و دیدہ  <m> جو جو کچھ سر پہ میرے لائے ہو  <e>
<s> دید بس کر لیا اس عالم کا  <m> پھر چلو واں جہاں سے آئے ہو  <e>
<s> حسن ہر نونہال رکھتا ہے  <m> کوئی تجھ سا جمال رکھتا ہے  <e>
<s> مجھ سے ہو تیرے جور کا شکوہ  <m> یہ بھلا احتمال رکھتا ہے  <e>
<s> تجھ سے کچھ اپنا عرض حال کرے  <m> دل کب اتنی مجال رکھتا ہے  <e>
<s> ماہ کیا ہے کہ جس سے دوں تشبیہ  <m> حسن تو بے زوال رکھتا ہے  <e>
<s> جیتے جی اس سے عاشق مہجور  <m> کب امید وصال رکھتا ہے  <e>
<s> تو کہاں اور اس کا وصل کہاں  <m> یہ خیال محال رکھتا ہے  <e>
<s> یہ جو چپکے سے آئے بیٹھے ہیں  <m> لاکھ فتنے اٹھائے بیٹھے ہیں  <e>
<s> وہ نہیں ہیں تو درد کو ان کے  <m> سینے سے ہم لگائے بیٹھے ہیں  <e>
<s> یہ بھی کچھ جی میں آ گئی ہوگی  <m> کیا وہ میرے بٹھائے بیٹھے ہیں  <e>
<s> تذکرہ وصل کا نہیں خالی  <m> وہ بھی کچھ لطف پائے بیٹھے ہیں  <e>
<s> مجھ کو مارا ہے پر خجالت سے  <m> وہ بھی گردن جھکائے بیٹھے ہیں  <e>
<s> رنگ جمتا ہے یاں نہ آنے کا  <m> یعنی مہندی لگائے بیٹھے ہیں  <e>
<s> مجھ کو محفل میں دیکھ کر بولے  <m> آپ یاں کیوں کہ آئے بیٹھے ہیں  <e>
<s> خیر ہو ہیں بگاڑ کے آثار  <m> کچھ وہ منہ کو بنائے بیٹھے ہیں  <e>
<s> غم ہمیں کھا رہا ہے تو کیا غم  <m> ہم بھی تو غم کو کھائے بیٹھے ہیں  <e>
<s> زد میں گر ہے عدو تو ہو وہ تو  <m> گھات مجھ پر لگائے بیٹھے ہیں  <e>
<s> کھوئے جانے کا اپنے دھیان نہیں  <m> کچھ تو ایسا ہی پائے بیٹھے ہیں  <e>
<s> شرم سے ہیں وہ لاکھ پردے میں  <m> گو مرے پاس آئے بیٹھے ہیں  <e>
<s> شمع ساں گو گھلے ہی جاتے ہیں  <m> اس سے پر لو لگائے بیٹھے ہیں  <e>
<s> اس گلی میں بسان نقش قدم  <m> ہم بھی پاؤں جمائے بیٹھے ہیں  <e>
<s> ہو نہ اے شمع حسن پر نازاں  <m> وہ بھی محفل میں آئے بیٹھے ہیں  <e>
<s> شوخیاں خود ہیں پردہ در ان کی  <m> کیوں وہ منہ کو چھپائے بیٹھے ہیں  <e>
<s> فرد باطل سمجھ کے دنیا کو  <m> نقش ہستی مٹائے بیٹھے ہیں  <e>
<s> کیا ہے اس خوش خرام کی آمد  <m> فتنے جو جائے جائے بیٹھے ہیں  <e>
<s> طور جس آگ نے جلایا تھا  <m> ہم وہ دل میں چھپائے بیٹھے ہیں  <e>
<s> چشمکیں غیر سے دکھا دیں گے  <m> ہم بھی آنکھیں لڑائے بیٹھے ہیں  <e>
<s> کل تقدس مآب مسجد تھے  <m> آج رندوں میں آئے بیٹھے ہیں  <e>
<s> نیچی نظروں کے وار آنے لگے  <m> لو بس اب جان و دل ٹھکانے لگے  <e>
<s> میری نظروں نے کیا کہا یا رب  <m> کیوں وہ شرما کے مسکرانے لگے  <e>
<s> مصلحت ترک جور تھا چندے  <m> پھر اسی ہتھکنڈوں پہ آنے لگے  <e>
<s> جلوۂ یار نے کیا بے خود  <m> ہم تو آتے ہی ان کے جانے لگے  <e>
<s> سب کا کعبہ ہے منزل مقصود  <m> ہم تو آگے قدم بڑھانے لگے  <e>
<s> کیا کہیں آمد بہار ہوئی  <m> کیوں گریباں پہ ہاتھ جانے لگے  <e>
<s> گر حقیقت نگر ہو چشم تو وہ  <m> جلوہ ہر رنگ میں دکھانے لگے  <e>
<s> ہم کو ربط گزشتہ یاد آئے  <m> وہ جو بن ٹھن کے گھر سے جانے لگے  <e>
<s> بس یہی غایت تصور ہے  <m> ہجر میں لطف وصل آنے لگے  <e>
<s> اس سراپا بہار کے جلوے  <m> رنگ کچھ اور ہی نہ کھانے لگے  <e>
<s> کیوں کہ فرصت عدو سے تم کو ملی  <m> جو تصور میں میرے آنے لگے  <e>
<s> بے غذا کے تو رہ نہیں سکتے  <m> نہ ملا کچھ تو زہر کھانے لگے  <e>
<s> بات بنتی نظر نہیں آتی  <m> اب وہ باتیں بہت بنانے لگے  <e>
<s> میرے دل میں تو ہر زماں ہو تم  <m> چشم ظاہر سے کیوں نہاں ہو تم  <e>
<s> بے وفائیں کا عیب کیسا ہے  <m> یہ تو سچ ہے کہ میری جاں ہو تم  <e>
<s> جب چلو ٹیٹر ہی کی چلتے ہو  <m> میرے حق میں تو آسماں ہو تم  <e>
<s> دل و دیں دونوں نذر کرتا ہوں  <m> ایسی چیزوں کے قدرداں ہو تم  <e>
<s> دیکھ غمگیں مجھے بگڑتے ہو  <m> پر لے درجے کے بد گماں ہو تم  <e>
<s> عرش پیمائی خیال عبث  <m> کون پہنچا وہاں جہاں ہو تم  <e>
<s> بات میں دل کو کھینچ لیتے ہو  <m> کس قیامت کے خوش بیاں ہو تم  <e>
<s> ہے سوال اور اور جواب ہے اور  <m> سچ کہو اس گھڑی کہاں ہو تم  <e>
<s> بچئے اغیار کی نظر نہ لگے  <m> چشم بد دور نوجواں ہو تم  <e>
<s> دشمنی ہم کریں تو کس کس سے  <m> ایک عالم پہ مہرباں ہو تم  <e>
<s> زلف کے بار سے کمر لچکے  <m> کس قدر نازک اے میاں ہو تم  <e>
<s> دیکھنے کی مجال ہے کس کو  <m> مثل خورشید گو عیاں ہو تم  <e>
<s> سر کو تن سے مرے جدا کیجے  <m> یہ بھی جھگڑا ہے فیصلہ کیجے  <e>
<s> مجھ پہ تہمت صنم پرستی کی  <m> شیخ صاحب خدا خدا کیجے  <e>
<s> لعل کو اس کے لب سے کیا نسبت  <m> یہ بھی اک بات ہے سنا کیجے  <e>
<s> لو وہ آتے ہیں جلد حضرت دل  <m> فکر صبر گریز پا کیجے  <e>
<s> ہم غنیمت اسی کو سمجھیں گے  <m> لو وفا وعدۂ جفا کیجے  <e>
<s> اپنا کینہ بنوں کہ یاد رقیب  <m> کس طرح اس کے دل میں جا کیجے  <e>
<s> یاں تو مطلب ہی کچھ نہیں رکھتے  <m> جو کسی سے کہیں روا کیجے  <e>
<s> مدعی گھات ہی میں رہتے ہیں  <m> کیوں کہ واں عرض مدعا کیجے  <e>
<s> مر گیا وہ پہ یاد آتا ہے  <m> اس کا کہنا کہ آہ کیا کیجے  <e>
<s> سخت مشکل ہے یار کا کھلنا  <m> یہ گرہ کس طرح سے وا کیجے  <e>
<s> صبر کے فائدے بہت ہیں ولے  <m> دل ہی بس میں نہ ہو تو کیا کیجے  <e>
<s> غیر کی پاسباں کی درباں کی  <m> کس کی جا جا کے التجا کیجے  <e>
<s> خانماں سوز ماسوا ہوں میں  <m> اپنے سائے سے بھی جدا ہوں میں  <e>
<s> غور ہر چند کر رہا ہوں میں  <m> پر یہ کھلتا نہیں کہ کیا ہوں میں  <e>
<s> نہیں اس رہ میں دوسرے کی کھپت  <m> آپ ہی اپنا رہ نما ہوں میں  <e>
<s> وہ اگر آ ملیں تو کیا ہے عجب  <m> غم سے کچھ اور ہو گیا ہوں میں  <e>
<s> دل ہے شوق گناہ سے لبریز  <m> دیکھنے ہی کا پارسا ہوں میں  <e>
<s> کیوں نہ ہو دار کا وہ مستوجب  <m> جو کہ بندہ کہے خدا ہوں میں  <e>
<s> سوز دل کر چکا ہے جسم کو خاک  <m> اب ترا منتظر صبا ہوں میں  <e>
<s> ہر لب زخم تن سے میں دم قتل  <m> کہتا قاتل کو مرحبا ہوں میں  <e>
<s> ان سا مغرور اور پرسش حال  <m> خواب ہے یہ جو دیکھتا ہوں میں  <e>
<s> مجھ سا ہوگا نہ سخت جاں کوئی  <m> کہ شب ہجر میں جیا ہوں میں  <e>
<s> میری پرسش جو کی کسی نے تو وہ  <m> بولے ہاں صورت آشنا ہوں میں  <e>
<s> شارح حال دل سمجھ مجھ کو  <m> درد ہی درد ہو گیا ہوں میں  <e>
<s> آنکھ تک ڈالتا نہیں گاہک  <m> کچھ عجب جنس ناروا ہوں میں  <e>
<s> روز و شب ہے خیال کاکل و زلف  <m> کن بلاؤں میں پھنس رہا ہوں میں  <e>
<s> مثل نشتر ہیں خار صحرائی  <m> اور وحشت برہنہ پا ہوں میں  <e>
<s> کل جو میں نے کہا کہ او بے مہر  <m> درد فرقت سے مر رہا ہوں میں  <e>
<s> ہنس کے بولے یہ سب بناوٹ ہے  <m> آپ کو خوب جانتا ہوں میں  <e>
<s> ایک سے ربط ایک سے ہے بگاڑ  <m> روز ہے واں یہی اکھاڑ پچھاڑ  <e>
<s> اب وہ دل میں کبھی نہیں آتے  <m> مدتوں سے یہ گھر پڑا ہے اجاڑ  <e>
<s> کیوں ہے بے کار موسم گل میں  <m> جیب کر چاک اور گریباں پھاڑ  <e>
<s> کار عاشق جو ہو نگہ میں درست  <m> کہیے کیا آپ کا ہے اس میں بگاڑ  <e>
<s> کہتے ہو غیر جائے تو آؤں  <m> خوب رکھی ہے آپ نے یہ آڑ  <e>
<s> سنگ دل رکھ رکھاؤ دل کا رکھ  <m> کہیں اس شیشے میں نہ آئے دراڑ  <e>
<s> غیر جائے تو کام کیوں نہ بنے  <m> دور چھاتی سے ہو کہیں یہ پھاڑ  <e>
<s> قد کو ان کے کہا تھا سرو تو وہ  <m> پیچھے لپٹے ہیں میرے ہو کر جھاڑ  <e>
<s> عشق سے رہ الگ جہاں تک ہو  <m> کہیں سر پر نہ آ پڑے یہ پھاڑ  <e>
<s> قتل تو کر چکے نہ ہو بدنام  <m> میرے لاشے کو دو زمین میں گاڑ  <e>
<s> اس کا چھایا ہوا ہے ابر ستم  <m> کیوں نہ تیروں کی مجھ پہ ہو بوچھاڑ  <e>
<s> کوئی مہمان تازہ وارد ہے  <m> بند رہتے ہیں رات دن جو کواڑ  <e>
<s> ایک موہوم سی خوشی کی طرح  <m> تم ملے بھی تو اجنبی کی طرح  <e>
<s> تیرگی کے اداس جنگل میں  <m> ہم بھٹکتے ہیں روشنی کی طرح  <e>
<s> غم دوراں سنوار دوں تجھ کو  <m> اپنے گیتوں کی دل کشی کی طرح  <e>
<s> یاد جاناں اتر کے آئی ہے  <m> شب کے زینے سے چاندنی کی طرح  <e>
<s> مہرباں ہو کے ساتھ چلتی ہے  <m> زندگی درد زندگی کی طرح  <e>
<s> آرزو کا حسیں سویرا بھی  <m> آج ناراض ہے کسی کی طرح  <e>
<s> بے قراروں کو کب قرار آیا  <m> موت بھی آئی پر نہ یار آیا  <e>
<s> جب ہوا جسم خاک یار آیا  <m> گرد اٹھی تو شہسوار آیا  <e>
<s> لٹ گیا کاروان صبر و قرار  <m> قاصد اشک اشک بار آیا  <e>
<s> خس سے جیسے چراغ جلتا ہے  <m> داغ کے کام جسم زار آیا  <e>
<s> گر کوئی خاکسار خاک ہوا  <m> خاک اڑانے مرا غبار آیا  <e>
<s> کاسۂ چرخ واژگوں ہی رہا  <m> جا کے مجھ سا نہ بادہ خوار آیا  <e>
<s> زلف سے سیر روئے رنگیں کی  <m> دام میں موسم بہار آیا  <e>
<s> لوٹیے مثل ماہیٔ بے آب  <m> کہ سر تیغ آب دار آیا  <e>
<s> شب ہجراں میں دم نکلتا ہے  <m> کب پیام وصال ٹلتا ہے  <e>
<s> دل بیمار سے ہے تنگ مسیح  <m> داغ سے آفتاب جلتا ہے  <e>
<s> بے زری سے ہوں پائمال بتاں  <m> زور کس کا خدا سے چلتا ہے  <e>
<s> دل نہ لے اے صنم برائے خدا  <m> اس سے کچھ جی مرا بہلتا ہے  <e>
<s> آتش عشق زلف پیچاں ہے  <m> ہڈیوں سے دھواں نکلتا ہے  <e>
<s> تیرے ہنسنے پہ میں جو روتا ہوں  <m> ابر مانند برق جلتا ہے  <e>
<s> تجھ سے اے اشک ماہ فرقت ہو  <m> رنگ کیا کیا فلک بدلتا ہے  <e>
<s> اپنے بیمار کو نہ پوچھ مسیح  <m> اب کوئی دم میں دم نکلتا ہے  <e>
<s> داغ کا جسم زار سے ہے فروغ  <m> خس سے جیسے چراغ جلتا ہے  <e>
<s> سرد یا عرش پائے قاتل پر  <m> لاش پر وہ بھی ہاتھ ملتا ہے  <e>
<s> غم میں عہد شباب جاتا ہے  <m> آسماں خاک میں ملاتا ہے  <e>
<s> کون گل بہر سیر آتا ہے  <m> باغ پھولا نہیں سماتا ہے  <e>
<s> عرش پر بھی غبار جاتا ہے  <m> دل جو وحشت میں خاک اڑاتا ہے  <e>
<s> جان دیتا ہے سبزۂ خط پر  <m> خضر ہر روز زہر کھاتا ہے  <e>
<s> تیغ قاتل جو ہو گئی بے آب  <m> زخم پانی مگر چراتا ہے  <e>
<s> زندے مرتے ہیں مردے جیتے ہیں  <m> جب وہ رشک مسیح گاتا ہے  <e>
<s> سحر شام وصل ہے شب گور  <m> موت آتی ہے یار جاتا ہے  <e>
<s> اچھی پڑتی ہے جب کوئی تلوار  <m> دہن زخم مسکراتا ہے  <e>
<s> خون عشاق کا اٹھا بیڑا  <m> بے سبب کب وہ پان کھاتا ہے  <e>
<s> جگر سنگ ہو جہاں پانی  <m> وہ وہاں مجھ کو آزماتا ہے  <e>
<s> تو جو گل ہے تو میں بھی شبنم ہوں  <m> مجھے ہنسنا ترا رلاتا ہے  <e>
<s> خوش یہ مرنے سے ہوں مرا لاشہ  <m> گور میں بھی نہیں سماتا ہے  <e>
<s> لالۂ کوہ سے ہوا ثابت  <m> خون فریاد جوش کھاتا ہے  <e>
<s> نہ جنوں جائے گا کبھی میرا  <m> یار ہے غیرت پری میرا  <e>
<s> دل نہ لے اے صنم برائے خدا  <m> کچھ بہلتا ہے اس سے جی میرا  <e>
<s> اس کا حیران ہوں جو کہتا ہے  <m> دیکھ لے منہ نہ آرسی میرا  <e>
<s> اب نہیں دل کو تاب فرقت کی  <m> دم نکلتا ہے اے پری میرا  <e>
<s> لذت قتل کیا کہوں قاتل  <m> چاٹتی ہے لہو چھری میرا  <e>
<s> جان جاں ذکر کر نہ جانے کا  <m> دم نکل جائے گا ابھی میرا  <e>
<s> غنچۂ گل تو ہنس کے کہتا ہے  <m> منہ چڑھانے لگی کلی میرا  <e>
<s> اب کی فرقت میں گر رہا جیتا  <m> دیکھئے گا نہ منہ کبھی میرا  <e>
<s> تن سے جاں کا قدم نکلتا ہے  <m> اب کوئی دم میں دم نکلتا ہے  <e>
<s> سیر کر انقلاب عالم کی  <m> ٹھیکرا لے کے جم نکلتا ہے  <e>
<s> اے پری شب جو حور کو دیکھا  <m> تیرا انداز کم نکلتا ہے  <e>
<s> خلق مرتی ہے کوئے قاتل میں  <m> طور ملک عدم نکلتا ہے  <e>
<s> چھوڑ بت خانے کو ترے ہاتھوں  <m> برہمن اے صنم نکلتا ہے  <e>
<s> کوچۂ زلف سے ترے اے بت  <m> بچ کے شیخ حرم نکلتا ہے  <e>
<s> صاف اے حور تیرے کوچے میں  <m> رنگ باغ ارم نکلتا ہے  <e>
<s> جان جاں تجھ پہ جان جاتی ہے  <m> دم نکلتا ہے دم نکلتا ہے  <e>
<s> بے گناہ قتل ہوتے جاتے ہیں  <m> صبر کا امتحان ہے شاید  <e>
<s> مرنے والوں کو بھول جاتے ہیں  <m> جان ہے تو جہان ہے شاید  <e>
<s> وہ کبھی میرے دل میں رہتے ہیں  <m> یہ بھی ان کا مکان ہے شاید  <e>
<s> اپنی ہستی بھی یاں ہے کوئی چیز  <m> ایک وہم و گمان ہے شاید  <e>
<s> ہے جو ہر شے میں ہر جگہ موجود  <m> وہ خدا بے نشان ہے شاید  <e>
<s> شیخ حوروں پہ جان دیتے ہیں  <m> دل ابھی تک جوان ہے شاید  <e>
<s> جن کا پھیکا ہے بے مزہ پکوان  <m> ان کی اونچی دکان ہے شاید  <e>
<s> دیدۂ اشک بار ہے اپنا  <m> اور دل بے قرار ہے اپنا  <e>
<s> رشک صحرا ہے گھر کی ویرانی  <m> یہی رنگ بہار ہے اپنا  <e>
<s> چشم گریاں سے چاک داماں سے  <m> حال سب آشکار ہے اپنا  <e>
<s> ہائے ہو میں ہر ایک کھویا ہے  <m> کون یاں غم گسار ہے اپنا  <e>
<s> صرف وہ ایک سب کے ہیں مختار  <m> ان پہ کیا اختیار ہے اپنا  <e>
<s> بزم سے ان کی جب سے نکلا ہے  <m> دل غریب الدیار ہے اپنا  <e>
<s> ان کو اپنا بنا کے چھوڑیں گے  <m> بخت اگر سازگار ہے اپنا  <e>
<s> پاس تو کیا ہے اپنے پھر بھی مگر  <m> اس پہ سب کچھ نثار ہے اپنا  <e>
<s> ہم کو ہستی رقیب کی منظور  <m> پھول کے ساتھ خار ہے اپنا  <e>
<s> ہے یہی رسم مے کدہ شاید  <m> نشہ ان کا خمار ہے اپنا  <e>
<s> جیت کے خواب دیکھتے جاؤ  <m> یہ دل بد قمار ہے اپنا  <e>
<s> دل ربا ہے مرا بڑا گستاخ  <m> میں نے اتنا نہ سمجھا تھا گستاخ  <e>
<s> اب تو وہ شوخیاں لگا کرنے  <m> یک بیک ایسا ہو گیا گستاخ  <e>
<s> ناز بے جا کبھی نہ کرتا تھا  <m> کیا رقیبوں نے کر دیا گستاخ  <e>
<s> جاں فشانی ہم اس پہ کرتے ہیں  <m> رام ہرگز نہ وہ ہوا گستاخ  <e>
<s> گو قیامت سے پیشتر نہ ہوئی  <m> تم نہ آئے تو کیا سحر نہ ہوئی  <e>
<s> آ گئی نیند سننے والوں کو  <m> داستاں غم کی مختصر نہ ہوئی  <e>
<s> خون کتنے ستم کشوں کا ہوا  <m> آنکھ اس سنگ دل کی تر نہ ہوئی  <e>
<s> اس نے سن کر بھی ان سنی کر دی  <m> موت بھی میری معتبر نہ ہوئی  <e>
<s> ساتھ تقدیر نے کبھی نہ دیا  <m> کوئی تدبیر کارگر نہ ہوئی  <e>
<s> چین کی جستجو رہی دن رات  <m> زندگی چین سے بسر نہ ہوئی  <e>
<s> دھوپ آئی نہیں مکان میں کیا  <m> ابر گہرا ہے آسمان میں کیا  <e>
<s> آہ کیوں بے صدا ہے ہونٹوں پر  <m> لفظ باقی نہیں زبان میں کیا  <e>
<s> ہو گیا نیل گوں بدن سارا  <m> تیر زہریلے تھے کمان میں کیا  <e>
<s> سارے کردار ساتھ چھوڑ گئے  <m> آ گیا موڑ داستان میں کیا  <e>
<s> جھلسا جھلسا ہے کیوں بدن سارا  <m> آ گئی دھوپ سائبان میں کیا  <e>
<s> نا شناسا ہے چاند سے کیوں دل  <m> صرف تارا تھا آسمان میں کیا  <e>
<s> چاند تنہا ہے آسماں تنہا  <m> دل ملا ہے کہاں کہاں تنہا  <e>
<s> بجھ گئی آس چھپ گیا تارہ  <m> تھرتھراتا رہا دھواں تنہا  <e>
<s> زندگی کیا اسی کو کہتے ہیں  <m> جسم تنہا ہے اور جاں تنہا  <e>
<s> ہم سفر کوئی گر ملے بھی کہیں  <m> دونوں چلتے رہے یہاں تنہا  <e>
<s> جلتی بجھتی سی روشنی کے پرے  <m> سمٹا سمٹا سا اک مکاں تنہا  <e>
<s> راہ دیکھا کرے گا صدیوں تک  <m> چھوڑ جائیں گے یہ جہاں تنہا  <e>
<s> آپ یکتا ہوئے مزا نہ ہوا  <m> لطف ہی کیا جو دوسرا نہ ہوا  <e>
<s> جانے کیا ہوتا حشر ذوق نظر  <m> خیر گزری کہ سامنا نہ ہوا  <e>
<s> وہ شناور ہوں بحر ہستی میں  <m> جو کبھی ساحل آشنا نہ ہوا  <e>
<s> حوصلہ رہ گیا وفا کا مجھے  <m> وہ کبھی مائل جفا نہ ہوا  <e>
<s> کیوں چمکتی ہے برق نزد قفس  <m> یہ بھی کیا میرا آشیانہ ہوا  <e>
<s> لطف اٹھاتا کسی کے جلووں کا  <m> دل مرا ہائے آئنہ نہ ہوا  <e>
<s> درد کی انتہا نہیں معلوم  <m> حشر کیوں کر اٹھا نہیں معلوم  <e>
<s> کون ہے آشنا نہیں معلوم  <m> کون دے گا دغا نہیں معلوم  <e>
<s> وہ تو رخصت ہوئے گلے مل کر  <m> کب ٹلے گی بلا نہیں معلوم  <e>
<s> اے مسیحا مرا علاج نہ کر  <m> تجھ کو میری دوا نہیں معلوم  <e>
<s> دوستوں کا خلوص یاد رہا  <m> دشمنوں کی ادا نہیں معلوم  <e>
<s> پھول مرجھا گئے گلستاں کے  <m> کیسا جھونکا چلا نہیں معلوم  <e>
<s> زندگی نقص زندگی تو نہیں  <m> بندگی میں کوئی کمی تو نہیں  <e>
<s> آپ کی دوستی سے ڈرتا ہوں  <m> آپ سے کوئی دشمنی تو نہیں  <e>
<s> بے اصولی اصول ہو جائے  <m> آپ پر ایسی بے خودی تو نہیں  <e>
<s> آج ظلمت کے چہرے پر ہے نور  <m> ان کا غم باعث خوشی تو نہیں  <e>
<s> میں گناہوں میں غرق ہوں لیکن  <m> اس کی رحمت میں کچھ کمی تو نہیں  <e>
<s> میرے سینے میں سیکڑوں بل ہیں  <m> ان کی زلفوں میں برہمی تو نہیں  <e>
<s> پاس ہو کر سراب لگتا ہے  <m> ساتھ ہے اور خواب لگتا ہے  <e>
<s> غیر کی بات جھٹ سے مانے گا  <m> میرا کہنا خراب لگتا ہے  <e>
<s> اس کے گھر ہے عجیب سی خوشبو  <m> اور خود بھی گلاب لگتا ہے  <e>
<s> مجھ کو ہی دے گیا اندھیرا کیوں  <m> سب کو وہ ماہتاب لگتا ہے  <e>
<s> وہ جو خوش خوش دکھائی دینے لگا  <m> میرے غم کا جواب لگتا ہے  <e>
<s> ڈھیر ساری خوشی وہ لاتا ہے  <m> میرے دامن میں بھر کے جاتا ہے  <e>
<s> چاند خوشبو ہوا ستارے گل  <m> کھل اٹھے جب وہ گنگناتا ہے  <e>
<s> کون سا یار کیوں پریشان ہے  <m> ایک پل میں وہ جان جاتا ہے  <e>
<s> ذرہ ذرہ چمکنے لگتا ہے  <m> اک نظر وہ نظر جو آتا ہے  <e>
<s> اس کی آنکھوں میں پوری دنیا ہے  <m> جو بھی بھولا ہو راہ پاتا ہے  <e>
<s> ہر اداسی کا قتل ہوتا ہے  <m> جب مرا دوست مسکراتا ہے  <e>
<s> ذکر ہر صبح و شام ہے تیرا  <m> ورد عاشق کوں نام ہے تیرا  <e>
<s> مت کر آزاد دام زلف سے دل  <m> بال باندھا غلام ہے تیرا  <e>
<s> لشکر غم نے دل سے کوچ کیا  <m> جب سے اس میں مقام ہے تیرا  <e>
<s> جام مے کا پلانا ہے بے رنگ  <m> شوق جن کوں مدام ہے تیرا  <e>
<s> اے صبا کہہ بہار کی باتیں  <m> اس بت گل عذار کی باتیں  <e>
<s> کس پہ چھوڑے نگاہ کا شہباز  <m> کیا کرے ہے شکار کی باتیں  <e>
<s> مہربانی سیں یا ہوں غصے سیں  <m> پیاری لگتی ہیں یار کی باتیں  <e>
<s> چھوڑتے کب ہیں نقد دل کوں صنم  <m> جب یہ کرتے ہیں پیار کی باتیں  <e>
<s> دیکھ موہن تری کمر کی طرف  <m> پھر گیا مانی اپنے گھر کی طرف  <e>
<s> جن نے دیکھے ترے لب شیریں  <m> نظر اس کی نہیں شکر کی طرف  <e>
<s> ہے محال ان کا دام میں آنا  <m> دل ہے مائل بتاں کا زر کی طرف  <e>
<s> تیرے رخسار کی صفائی دیکھ  <m> چشم دانا کی نئیں گہر کی طرف  <e>
<s> ہیں خوشامد طلب سب اہل دول  <m> غور کرتے نئیں ہنر کی طرف  <e>
<s> ماہ رو نے سفر کیا ہے جدھر  <m> دل مرا ہے اسی نگر کی طرف  <e>
<s> زندگی اپنی کامیاب نہیں  <m> غم دوراں کا کچھ حساب نہیں  <e>
<s> درد جس میں نہ ہو وہ دل کیسا  <m> ناز جس میں نہ ہو شباب نہیں  <e>
<s> موج دریا کو چاہئے تیزی  <m> جو اٹھائے نہ سر حباب نہیں  <e>
<s> دوست تیری حریم اقدس میں  <m> ایک بندہ ہی باریاب نہیں  <e>
<s> خواب مرگ آئے گا ضرور اک دن  <m> یہ حقیقت ہے کوئی خواب نہیں  <e>
<s> تیرے باب قبول پر یا رب  <m> عرض میری ہی مستجاب نہیں  <e>
<s> کام یہ لا جواب کرتے ہو  <m> میرے خط کا کوئی جواب نہیں  <e>
<s> میرے جرموں کا کچھ حساب تو ہے  <m> تیرے ہی رحم کا حساب نہیں  <e>
<s> کیا کروں تیری دید کی حسرت  <m> جب مجھے دیکھنے کی تاب نہیں  <e>
<s> دیکھ گہری نظر سے دریا کو  <m> کوئی ایسی کھلی کتاب نہیں  <e>
<s> وہ کبھی مائل وفا نہ ہوا  <m> میرا چاہا ہوا برا نہ ہوا  <e>
<s> مر گئے وصل دل ربا نہ ہوا  <m> مدعا حسب مدعا نہ ہوا  <e>
<s> اس سے مضموں بندھا نہ چوٹی کا  <m> زلف جاناں پہ جو فدا نہ ہوا  <e>
<s> قید مرقد ملی پس مردن  <m> جان دے کر بھی میں رہا نہ ہوا  <e>
<s> تو نے یا رب زباں تو دی مجھ کو  <m> شکر تیرا مگر ادا نہ ہوا  <e>
<s> دم نکلتا بتوں پہ کیا لیکن  <m> یہ بھی اک موت کا بہانہ ہوا  <e>
<s> لٹ گیا دل کہاں نہیں معلوم  <m> کیا ہوا ہے زیاں نہیں معلوم  <e>
<s> اب قفس میں ہی رہنے دے صیاد  <m> تھا کہاں آشیاں نہیں معلوم  <e>
<s> تو ہی آ کر سکھا دے او بلبل  <m> مجھ کو طرز فغاں نہیں معلوم  <e>
<s> آپ ہی سے فقط ہے دلچسپی  <m> اور دلچسپیاں نہیں معلوم  <e>
<s> وائے تقدیر کیا قیامت ہے  <m> جائے درد نہاں نہیں معلوم  <e>
<s> یاد ہونے لگی کہاں اپنی  <m> آئیں کیوں ہچکیاں نہیں معلوم  <e>
<s> مجھ کو تیری کہانی آتی ہے  <m> اور کوئی داستاں نہیں معلوم  <e>
<s> میں ازل سے فدائی ہوں جس کا  <m> اس کا نام و نشاں نہیں معلوم  <e>
<s> مانگنا کام مجھ سوالی کا  <m> بخشنا تیری ذات عالی کا  <e>
<s> کیوں گرایا ہے اپنی نظروں سے  <m> حکم کر دے مری بحالی کا  <e>
<s> تو ہی وہ پھول ہے جو ہے محبوب  <m> پتے پتے کا ڈالی ڈالی کا  <e>
<s> بات جو بھی کہو وہ صاف کہو  <m> کام کیا فضل احتمالی کا  <e>
<s> جل بجھوں گا بھڑک کے دم بھر میں  <m> میں ہوں گویا دیا دوالی کا  <e>
<s> کیوں یہ کہتے ہو کیا نہیں معلوم  <m> کیا مرا مدعا نہیں معلوم  <e>
<s> درد دل کی دوا نہیں معلوم  <m> اب امید شفا نہیں معلوم  <e>
<s> جب سے تم نے نگاہ پھیری ہے  <m> دل کو کیا ہو گیا نہیں معلوم  <e>
<s> شکوہ سمجھو نہ تم تو کہہ بھی دوں  <m> تم کو رسم وفا نہیں معلوم  <e>
<s> جان لینے کی ٹھان لی ہے کیا  <m> کیوں ہو مجھ سے جدا نہیں معلوم  <e>
<s> کون کہتا ہے غم مصیبت ہے  <m> یہ بھی مولا کی خاص رحمت ہے  <e>
<s> لوگ کیوں زندگی پہ مرتے ہیں  <m> میرے حق میں تو یہ قیامت ہے  <e>
<s> حیلہ جوئی ہے اس کی رحمت کی  <m> کب عبادت کوئی عبادت ہے  <e>
<s> شکر نعمت کا جب نہیں کرتا  <m> کیوں مصیبت کی پھر شکایت ہے  <e>
<s> مجھ سے بد تر بہت ہیں عالم میں  <m> قابل رشک میری حالت ہے  <e>
<s> قلب مومن نہ غم سے گھبرائے  <m> سنتے ہیں بعد رنج راحت ہے  <e>
<s> غور سے مجھ کو دیکھتا ہے کیا  <m> میرے چہرے پہ کچھ لکھا ہے کیا  <e>
<s> میری آنکھوں میں جھانکتا ہے کیا  <m> تجھ کو ان میں ہی ڈوبنا ہے کیا  <e>
<s> میرے ہونٹوں کو چھو لیا اس نے  <m> کیا بتاؤں مجھے ہوا ہے کیا  <e>
<s> اے کبوتر ذرا بتا مجھ کو  <m> ان کی چھت پر بھی بیٹھتا ہے کیا  <e>
<s> پر کٹے پنچھیوں سے پوچھتے ہو  <m> تم میں اڑنے کا حوصلہ ہے کیا  <e>
<s> فاصلے عشق میں ہی ہوتے ہیں  <m> تجھ کو یہ بھی نہیں پتا ہے کیا  <e>
<s> میری دنیا میں بس تو ہی تو ہے  <m> اب بتا تیرا فیصلہ ہے کیا  <e>
<s> پیار سے مانگ لی ہے جان اس نے  <m> میرے حصے میں اب بچا ہے کیا  <e>
<s> کس کا دروازہ کھٹکھٹاتی ہے  <m> دور تک خواہش اڑتی جاتی ہے  <e>
<s> دل وہ میرا عجب بہانوں سے  <m> توڑتی ہے کبھی بناتی ہے  <e>
<s> جوں ہی ہوتی ہوں گم کہانی میں  <m> تری تصویر ڈھونڈ لاتی ہے  <e>
<s> دس محرم کو پیاس کربل کی  <m> مجھ کو ہر بار ہی رلاتی ہے  <e>
<s> اپنی زر خیزیاں بڑھانے کو  <m> گیلی مٹی مجھے بلاتی ہے  <e>
<s> تجھ کو سوچوں میں سو بہ سو ہو کر  <m> میں تو بس رہ گئی ہوں تو ہو کر  <e>
<s> یہ ترے لمس کا کرشمہ ہے  <m> پھیل جاتی ہوں رنگ و بو ہو کر  <e>
<s> تو نہ ہو تو میں بانجھ مٹی ہوں  <m> راکھ ہو جاؤں بے نمو ہو کر  <e>
<s> ہے تری قید میں ہی آزادی  <m> ڈھانپ لے مجھ کو چار سو ہو کر  <e>
<s> آئنہ ہوں ترے وجود کا میں  <m> آ کبھی دیکھ رو بہ رو ہو کر  <e>
<s> آپ کے التفات کا غم ہو  <m> اتنی چھوٹی سی بات کا غم ہو  <e>
<s> آج ان آنکھوں کی بات یاد آئی  <m> آج کس کو حیات کا غم ہو  <e>
<s> عشق سے یہ مذاق ٹھیک نہیں  <m> ہم کو اور سانحات کا غم ہو  <e>
<s> میں فراموش کر دوں اور تم کو  <m> تم تو میری حیات کا غم ہو  <e>
<s> جن پہ میں بھی یقین کر نہ سکا  <m> کس کو ان حادثات کا غم ہو  <e>
<s> دل تو ہے صرف اپنی ذات کا غم  <m> تم مگر کائنات کا غم ہو  <e>
<s> زہر تو لا جواب تھا اس کا  <m> دن ہی شاید خراب تھا اس کا  <e>
<s> جبکہ میرا سوال سیدھا تھا  <m> پھر بھی الٹا جواب تھا اس کا  <e>
<s> وہ محض دھوپ کا مسافر تھا  <m> ہم سفر آفتاب تھا اس کا  <e>
<s> آنکھ جیسے کوئی سمندر ہو  <m> اور لہجہ شراب تھا اس کا  <e>
<s> مطمئن تھا وہ ذات سے اپنی  <m> خود ہی وہ انتخاب تھا اس کا  <e>
<s> کچھ زیادہ وبال کر ڈالا  <m> پھر خدا نے زوال کر ڈالا  <e>
<s> اپنا الزام میرے سر ڈالا  <m> یار تم نے کمال کر ڈالا  <e>
<s> ایک تازہ گلاب چہرہ کو  <m> ایک پرانی مثال کر ڈالا  <e>
<s> میرا کاسہ چٹک گیا شاید  <m> اس نے ہیرا نکال کر ڈالا  <e>
<s> دن گزارہ ادھر ادھر تنہا  <m> رات آئی ملال کر ڈالا  <e>
<s> سر پے سورج کھڑا ہے چل اٹھ جا  <m> کام باقی پڑا ہے چل اٹھ جا  <e>
<s> تجھ کو دنیا بھی فتح کرنی ہے  <m> یہ تقاضہ بڑا ہے چل اٹھ جا  <e>
<s> جسم کہتا ہے یار سونے دے  <m> اور دل نے کہا ہے چل اٹھ جا  <e>
<s> خیر کی بات ہے یہ سمجھا کر  <m> مشورہ مشورہ ہے چل اٹھ جا  <e>
<s> روح تک دھوپ آ گئی میری  <m> خواب کہنے لگا ہے چل اٹھ جا  <e>
<s> روح احساس ہے تہی دامن  <m> دل ہے یا حسرتوں کا اک مدفن  <e>
<s> پھیلتی جا رہی ہے تاریکی  <m> شام محسوس کر رہی ہے تھکن  <e>
<s> ملتفت جب سے ہے نظر ان کی  <m> دل کو در پیش ہے نئی الجھن  <e>
<s> میری یادوں سے گل بہ داماں ہے  <m> ایک زہرہ جمال کا آنگن  <e>
<s> آدمیت کہیں نہ ہو رسوا  <m> زندگی کا بدل رہا ہے چلن  <e>
<s> ہر ستارہ مرے مقدر کا  <m> ان کے ماتھے کی بن گیا ہے شکن  <e>
<s> لٹ چکا ہوں رہ تمنا میں  <m> آرزو اب تو چھوڑ دے دامن  <e>
<s> تجھ سے ملنے کی التجا کیسی  <m> ہونٹ پر آ گئی دعا کیسی  <e>
<s> جھڑ گئے بال ڈھیلی پڑ گئی کھال  <m> دل میں اب خوشبوئے حنا کیسی  <e>
<s> سیج کیا ہے بغیر سیاں کے  <m> پانیوں کے بناں گھٹا کیسی  <e>
<s> دل میں در آنا دل کو کلپانا  <m> دان کیسا ہے یہ دیا کیسی  <e>
<s> کوئی ہنگامہ کوئی سر نامہ  <m> ورنہ اس زیست میں بقا کیسی  <e>
<s> رشوتیں رہزنی ڈکیتی قتل  <m> لگ گئی شہر کو ہوا کیسی  <e>
<s> حرف حق ظرف کائنات بنا  <m> کربلا ہو گئی کتھا کیسی  <e>
<s> شبد شوبھا سکھی تری لوبھا  <m> تو سکھی مجھ سے ماورا کیسی  <e>
<s> انتہا شوق کی طرح ملنا  <m> تجھ سے ملنے کی انتہا کیسی  <e>
<s> جل میں ٹھہرا ترا مرا چہرا  <m> کیسا دریا تھا وہ سبھا کیسی  <e>
<s> دل کو جب آگہی کی آگ لگے  <m> تب سخن سوچ کو سہاگ لگے  <e>
<s> ان بھری بستیوں کے لوگ مدام  <m> ان ہری کھیتیوں کو بھاگ لگے  <e>
<s> منتشر ہو تو گر میں گیان کہاں  <m> سر ملیں سب تو ایک راگ لگے  <e>
<s> ہونٹ گوری کے رس بھرے انجیر  <m> لٹ کا لچھا لٹک کے ناگ لگے  <e>
<s> کشٹ ٹوٹے تو شاعری چھوٹے  <m> آب ٹھہرے تو جم کے جھاگ لگے  <e>
<s> ہاتھ کنگن کو آرسی کیسی  <m> گیت کی گت کو لے کی لاگ لگے  <e>
<s> نیا باندھو ندی کنارے سکھی  <m> چاند بیراگ رات تیاگ لگے  <e>
<s> دن برہ کے کٹیں تو پی پلٹیں  <m> بن میں سرسوں جگے تو پھاگ لگے  <e>
<s> جوگ سنجوگ کے بناں خالی  <m> دودھ کو بھی دہی کا جاگ لگے  <e>
<s> دھن نہیں کوئی مدعا کیسا  <m> دل ہوا دیکھ بے صدا کیسا  <e>
<s> میری توصیف سال صدیاں ثنا  <m> میں نہیں جب تو پھر خدا کیسا  <e>
<s> لفٹ کھمبے تو اور میں پیڑ پہاڑ  <m> وقت وادی میں جم گیا کیسا  <e>
<s> دوسروں کی کہی سنی پہ نہ جا  <m> تو بتا تجھ سے میں رہا کیسا  <e>
<s> شب کی شب ساتھ پھر نہ بول نہ بات  <m> کیا کہوں ہے وہ سانورا کیسا  <e>
<s> میں تجھی میں نہاں تجھی پہ عیاں  <m> میں ہوں موجود ماورا کیسا  <e>
<s> رنگ میں باس انگ امنگ میں پیاس  <m> پھول ہی ہے وہ پھول سا کیسا  <e>
<s> سامنے سچ کے کربلا و دمشق  <m> کلمۂ حق پہ اور صلہ کیسا  <e>
<s> دو الگ بنس پرکھ پت برہا  <m> اب ترے سنگ سلسلہ کیسا  <e>
<s> کہر کہسار رات تیرا ساتھ  <m> چاند نکلا نیا نیا کیسا  <e>
<s> آرزو اک جنم مرن یکجا  <m> مجھ میں تجھ میں تھا رابطہ کیسا  <e>
<s> ظلم منصب سبھی کا تو ہو کہ میں  <m> لوں یہاں حق خوں بہا کیسا  <e>
<s> دھڑکے پل چھن سجن سلونے بن  <m> دل ہے بے درد بانورا کیسا  <e>
<s> دل مٹے پیار کی اپیلوں پر  <m> تہمتیں لگ گئیں قبیلوں پر  <e>
<s> قافلوں کی کتھا کتابوں میں  <m> فاصلوں کی صدا فصیلوں پر  <e>
<s> بھیج سکھیوں کے ہاتھ مت سندیس  <m> یوں بھروسہ نہ کر وکیلوں پر  <e>
<s> سیب چہکار جنگلی چڑیاں  <m> رات وادی میں چاند جھیلوں پر  <e>
<s> اور جی کو پیا ملن کے جتن  <m> اور پریتم کا گاؤں میلوں پر  <e>
<s> کھیلنا چن کے سیپیاں سکے  <m> بھیگنا بارشوں میں ٹیلوں پر  <e>
<s> من کی رسوائیاں سبیلوں سے  <m> تن کی تنہائیاں دلیلوں پر  <e>
<s> جھولیں ندیاں انہیں نواحوں میں  <m> پھولیں صدیاں انہیں فصیلوں پر  <e>
<s> دل کے سمبندھ دل کی گرہوں سے  <m> اون سیلوں میں گوٹ ریلوں پر  <e>
<s> نیت شوق بھر نہ جائے کہیں  <m> تو بھی دل سے اتر نہ جائے کہیں  <e>
<s> آج دیکھا ہے تجھ کو دیر کے بعد  <m> آج کا دن گزر نہ جائے کہیں  <e>
<s> نہ ملا کر اداس لوگوں سے  <m> حسن تیرا بکھر نہ جائے کہیں  <e>
<s> آرزو ہے کہ تو یہاں آئے  <m> اور پھر عمر بھر نہ جائے کہیں  <e>
<s> جی جلاتا ہوں اور سوچتا ہوں  <m> رائیگاں یہ ہنر نہ جائے کہیں  <e>
<s> آج تو بے سبب اداس ہے جی  <m> عشق ہوتا تو کوئی بات بھی تھی  <e>
<s> جلتا پھرتا ہوں میں دوپہروں میں  <m> جانے کیا چیز کھو گئی میری  <e>
<s> وہیں پھرتا ہوں میں بھی خاک بسر  <m> اس بھرے شہر میں ہے ایک گلی  <e>
<s> چھپتا پھرتا ہے عشق دنیا سے  <m> پھیلتی جا رہی ہے رسوائی  <e>
<s> ہم نشیں کیا کہوں کہ وہ کیا ہے  <m> چھوڑ یہ بات نیند اڑنے لگی  <e>
<s> آج تو وہ بھی کچھ خموش سا تھا  <m> میں نے بھی اس سے کوئی بات نہ کی  <e>
<s> ایک دم اس کے ہونٹ چوم لیے  <m> یہ مجھے بیٹھے بیٹھے کیا سوجھی  <e>
<s> ایک دم اس کا ہاتھ چھوڑ دیا  <m> جانے کیا بات درمیاں آئی  <e>
<s> شہر سنسان ہے کدھر جائیں  <m> خاک ہو کر کہیں بکھر جائیں  <e>
<s> رات کتنی گزر گئی لیکن  <m> اتنی ہمت نہیں کہ گھر جائیں  <e>
<s> یوں ترے دھیان سے لرزتا ہوں  <m> جیسے پتے ہوا سے ڈر جائیں  <e>
<s> ان اجالوں کی دھن میں پھرتا ہوں  <m> چھب دکھاتے ہی جو گزر جائیں  <e>
<s> رین اندھیری ہے اور کنارہ دور  <m> چاند نکلے تو پار اتر جائیں  <e>
<s> کون اس راہ سے گزرتا ہے  <m> دل یوں ہی انتظار کرتا ہے  <e>
<s> دیکھ کر بھی نہ دیکھنے والے  <m> دل تجھے دیکھ دیکھ ڈرتا ہے  <e>
<s> شہر گل میں کٹی ہے ساری رات  <m> دیکھیے دن کہاں گزرتا ہے  <e>
<s> دھیان کی سیڑھیوں پہ پچھلے پہر  <m> کوئی چپکے سے پاؤں دھرتا ہے  <e>
<s> یاد آتا ہے روز و شب کوئی  <m> ہم سے روٹھا ہے بے سبب کوئی  <e>
<s> لب جو چھاؤں میں درختوں کی  <m> وہ ملاقات تھی عجب کوئی  <e>
<s> جب تجھے پہلی بار دیکھا تھا  <m> وہ بھی تھا موسم طرب کوئی  <e>
<s> کچھ خبر لے کہ تیری محفل سے  <m> دور بیٹھا ہے جاں بہ لب کوئی  <e>
<s> نہ غم زندگی نہ درد فراق  <m> دل میں یوں ہی سی ہے طلب کوئی  <e>
<s> یاد آتی ہیں دور کی باتیں  <m> پیار سے دیکھتا ہے جب کوئی  <e>
<s> چوٹ کھائی ہے بارہا لیکن  <m> آج تو درد ہے عجب کوئی  <e>
<s> کب تلک مدعا کہے کوئی  <m> نہ سنو تم تو کیا کہے کوئی  <e>
<s> غیرت عشق کو قبول نہیں  <m> کہ تجھے بے وفا کہے کوئی  <e>
<s> منت نا خدا نہیں منظور  <m> چاہے اس کو خدا کہے کوئی  <e>
<s> ہر کوئی اپنے غم میں ہے مصروف  <m> کس کو درد آشنا کہے کوئی  <e>
<s> کون اچھا ہے اس زمانے میں  <m> کیوں کسی کو برا کہے کوئی  <e>
<s> کوئی تو حق شناس ہو یا رب  <m> ظلم کو نارواں کہے کوئی  <e>
<s> وہ نہ سمجھیں گے ان کنایوں کو  <m> جو کہے برملا کہے کوئی  <e>
<s> آرزو ہے کہ میرا قصۂ شوق  <m> آج میرے سوا کہے کوئی  <e>
<s> کل جنہیں زندگی تھی راس بہت  <m> آج دیکھا انہیں اداس بہت  <e>
<s> رفتگاں کا نشاں نہیں ملتا  <m> اک رہی ہے زمین گھاس بہت  <e>
<s> کیوں نہ روؤں تری جدائی میں  <m> دن گزارے ہیں تیرے پاس بہت  <e>
<s> چھاؤں مل جائے دامن گل کی  <m> ہے غریبی میں یہ لباس بہت  <e>
<s> وادئ دل میں پاؤں دیکھ کے رکھ  <m> ہے یہاں درد کی اگاس بہت  <e>
<s> خواب میں رات ہم نے کیا دیکھا  <m> آنکھ کھلتے ہی چاند سا دیکھا  <e>
<s> کیاریاں دھول سے اٹی پائیں  <m> آشیانہ جلا ہوا دیکھا  <e>
<s> فاختہ سرنگوں ببولوں میں  <m> پھول کو پھول سے جدا دیکھا  <e>
<s> اس نے منزل پہ لا کے چھوڑ دیا  <m> عمر بھر جس کا راستا دیکھا  <e>
<s> ہم نے موتی سمجھ کے چوم لیا  <m> سنگ ریزہ جہاں پڑا دیکھا  <e>
<s> کم نما ہم بھی ہیں مگر پیارے  <m> کوئی تجھ سا نہ خود نما دیکھا  <e>
<s> فکر تعمیر آشیاں بھی ہے  <m> خوف بے مہری خزاں بھی ہے  <e>
<s> خاک بھی اڑ رہی ہے رستوں میں  <m> آمد صبح کا سماں بھی ہے  <e>
<s> رنگ بھی اڑ رہا ہے پھولوں کا  <m> غنچہ غنچہ شرر فشاں بھی ہے  <e>
<s> اوس بھی ہے کہیں کہیں لرزاں  <m> بزم انجم دھواں دھواں بھی ہے  <e>
<s> کچھ تو موسم بھی ہے خیال انگیز  <m> کچھ طبیعت مری رواں بھی ہے  <e>
<s> کچھ ترا حسن بھی ہے ہوش ربا  <m> کچھ مری شوخیٔ بیاں بھی ہے  <e>
<s> ہر نفس شوق بھی ہے منزل کا  <m> ہر قدم یاد رفتگاں بھی ہے  <e>
<s> وجہ تسکیں بھی ہے خیال اس کا  <m> حد سے بڑھ جائے تو گراں بھی ہے  <e>
<s> ناز بیگانگی میں کیا کچھ تھا  <m> حسن کی سادگی میں کیا کچھ تھا  <e>
<s> لاکھ راہیں تھیں لاکھ جلوے تھے  <m> عہد آوارگی میں کیا کچھ تھا  <e>
<s> آنکھ کھلتے ہی چھپ گئی ہر شے  <m> عالم بے خودی میں کیا کچھ تھا  <e>
<s> یاد ہیں مرحلے محبت کے  <m> ہائے اس بیکلی میں کیا کچھ تھا  <e>
<s> کتنے بیتے دنوں کی یاد آئی  <m> آج تیری کمی میں کیا کچھ تھا  <e>
<s> کتنے مانوس لوگ یاد آئے  <m> صبح کی چاندنی میں کیا کچھ تھا  <e>
<s> جرم امید کی سزا ہی دے  <m> میرے حق میں بھی کچھ سنا ہی دے  <e>
<s> عشق میں ہم نہیں زیادہ طلب  <m> جو ترا ناز کم نگاہی دے  <e>
<s> تو نے تاروں سے شب کی مانگ بھری  <m> مجھ کو اک اشک صبح گاہی دے  <e>
<s> تو نے بنجر زمیں کو پھول دیے  <m> مجھ کو اک زخم دل کشا ہی دے  <e>
<s> بستیوں کو دیے ہیں تو نے چراغ  <m> دشت دل کو بھی کوئی راہی دے  <e>
<s> عمر بھر کی نوا گری کا صلہ  <m> اے خدا کوئی ہم نوا ہی دے  <e>
<s> زرد رو ہیں ورق خیالوں کے  <m> اے شب ہجر کچھ سیاہی دے  <e>
<s> کیوں غم رفتگاں کرے کوئی  <m> فکر واماندگاں کرے کوئی  <e>
<s> تیرے آوارگان غربت کو  <m> شامل کارواں کرے کوئی  <e>
<s> زندگی کے عذاب کیا کم ہیں  <m> کیوں غم لا مکاں کرے کوئی  <e>
<s> دل ٹپکنے لگا ہے آنکھوں سے  <m> اب کسے راز داں کرے کوئی  <e>
<s> اس چمن میں برنگ نکہت گل  <m> عمر کیوں رائیگاں کرے کوئی  <e>
<s> شہر میں شور گھر میں تنہائی  <m> دل کی باتیں کہاں کرے کوئی  <e>
<s> یہ خرابے ضرور چمکیں گے  <m> اعتبار خزاں کرے کوئی  <e>
<s> جلوہ ساماں ہے رنگ و بو ہم سے  <m> اس چمن کی ہے آبرو ہم سے  <e>
<s> درس لیتے ہیں خوش خرامی کا  <m> موج دریا و آب جو ہم سے  <e>
<s> ہر سحر بارگاہ شبنم میں  <m> پھول ملتے ہیں با وضو ہم سے  <e>
<s> ہم سے روشن ہے کار گاہ سخن  <m> نفس گل ہے مشکبو ہم سے  <e>
<s> شب کی تنہائیوں میں پچھلے پہر  <m> چاند کرتا ہے گفتگو ہم سے  <e>
<s> شہر میں اب ہمارے چرچے ہیں  <m> جگمگاتے ہیں کاخ و کو ہم سے  <e>
<s> شعلہ سا پیچ و تاب میں دیکھا  <m> جانے کیا اضطراب میں دیکھا  <e>
<s> گل کدوں کے طلسم بھول گئے  <m> وہ تماشا نقاب میں دیکھا  <e>
<s> آج ہم نے تمام حسن بہار  <m> ایک برگ گلاب میں دیکھا  <e>
<s> سر کھلے پا برہنہ کوٹھے پر  <m> رات اسے ماہتاب میں دیکھا  <e>
<s> فرصت موسم نشاط نہ پوچھ  <m> جیسے اک خواب خواب میں دیکھا  <e>
<s> نہیں رکتا تو جا خدا حافظ  <m> اے دل مبتلا خدا حافظ  <e>
<s> آئی ہوگی تو موت آئے گی  <m> تم تو جاؤ مرا خدا حافظ  <e>
<s> ہم چلے رہن آرزو ہو کر  <m> دل بے مدعا خدا حافظ  <e>
<s> ایک کافر کی ہے نظر دل پر  <m> میرے ایمان کا خدا حافظ  <e>
<s> رہ کے اچھا بھی کچھ بھلا نہ ہوا  <m> میں برا ہو گیا برا نہ ہوا  <e>
<s> کہنے والے وہ سننے والا میں  <m> ایک بھی آج دوسرا نہ ہوا  <e>
<s> اب کہاں گفتگو محبت کی  <m> ایسی باتیں ہوئے زمانہ ہوا  <e>
<s> رند کی کائنات کیا ہے خاک  <m> تاک والی کوئی بڑا گھر تاک  <e>
<s> سوجھتا کیا ہے تجھ کو ناصح خاک  <m> وہ مثل ہے کہ آنکھوں آگے ناک  <e>
<s> پھیر لے جس طرف غرض چاہے  <m> آدمی بن گیا ہے موم کی ناک  <e>
<s> لو جنوں کی سواری آ پہنچی  <m> میرے دامن پہ چل رہا ہے چاک  <e>
<s> زرگری عقل کی معاذ اللہ  <m> اب کھٹائی میں پڑ گیا ادراک  <e>
<s> ہو گیا سب لحاظ ادب بے باق  <m> عشق بے تاب حسن ہے بے باک  <e>
<s> گرم جوشی تھی آبلہ پائی  <m> اب نہ وہ تپ نہ وہ تپک نہ تپاک  <e>
<s> کیا ارادے ہیں وحشت دل کے  <m> کس سے ملنا ہے خاک میں مل کے  <e>
<s> اے دل شکوہ سنج کیا گزری  <m> کس لئے ہونٹ رہ گئے سل کے  <e>
<s> مٹتے جاتے ہیں راہ عمر میں دوست  <m> مل رہے ہیں نشان منزل کے  <e>
<s> میں جو یہ آشیاں بناتا ہوں  <m> برق کو میہماں بناتا ہوں  <e>
<s> عشق کی شرح آج تک نہ ہوئی  <m> روز اک داستاں بناتا ہوں  <e>
<s> کوئی مرکز تو ہو بلاؤں کا  <m> اس لئے آشیاں بناتا ہوں  <e>
<s> تا وہ ہو بے خودی میں جلوہ نما  <m> لا مکاں کو مکاں بناتا ہوں  <e>
<s> دیکھیے کس کو راس آتے ہیں  <m> اچھے دن سب کے پاس آتے ہیں  <e>
<s> ایک بھی کام کا نہیں ہوتا  <m> فون دن میں پچاس آتے ہیں  <e>
<s> کل تو وعدہ بھرے گلاس کا تھا  <m> آج خالی گلاس آتے ہیں  <e>
<s> تم کو بدلاؤ چاہئے ٹھہرو  <m> ہم بدل کر لباس آتے ہیں  <e>
<s> پہلے بنتی ہے سیتا اپرادھی  <m> بعد میں تلسی داس آتے ہیں  <e>
<s> ساری دنیا سے مل ملا کر ہم  <m> آخرش اپنے پاس آتے ہیں  <e>
<s> شام ہوتی ہے تب کہیں جا کر  <m> واپس اپنے حواس آتے ہیں  <e>
<s> سارا قصہ تمام کر لیجے  <m> آپ پہلے سلام کر لیجے  <e>
<s> نفرتوں سے بھری ہے یہ دنیا  <m> دل کے اندر قیام کر لیجے  <e>
<s> ہم بھی تو اس خدا کے بندے ہیں  <m> ہم سے بھی رام رام کر لیجے  <e>
<s> اک طریقہ ہے جنگ رکنے کا  <m> جنگ خود پہ حرام کر لیجے  <e>
<s> مولوی آسماں کی کہتا ہے  <m> آپ دنیا کے کام کر لیجے  <e>
<s> کچھ نہیں ہے مگر ہے یہ دنیا  <m> اپنی اپنی نظر ہے یہ دنیا  <e>
<s> اپنے مرکز پہ رقص کرتی ہوئی  <m> اک مسلسل سفر ہے یہ دنیا  <e>
<s> ایک پرندے کی زد میں آئی ہوئی  <m> اک پرندے کا گھر ہے یہ دنیا  <e>
<s> میں جدھر ہوں ادھر تو بس میں ہوں  <m> تو جدھر ہے ادھر ہے یہ دنیا  <e>
<s> اس طرح صبح کو لگاتی ہے  <m> جیسے تازہ خبر ہے یہ دنیا  <e>
<s> شام اچھی ہے نہ سحر اچھی  <m> یار بھیجو کوئی خبر اچھی  <e>
<s> خوب پائی ہے یہ نظر اچھی  <m> اس طرف ہے بری ادھر اچھی  <e>
<s> ہے یہ تصویر کتنے چہروں کی  <m> کہیں آنکھیں کہیں کمر اچھی  <e>
<s> اب کہیں بھی نظر نہیں آتی  <m> وہ جو تھی ایک رہ گزر اچھی  <e>
<s> کس طرف جائے آدمی آخر  <m> ہے فضا دشت میں کدھر اچھی  <e>
<s> ظلم چکھا یا بے حسی چکھی  <m> کیا کبھی تم نے بے بسی چکھی  <e>
<s> موت ملتی رہی پیالہ بھر  <m> ایک ہی گھونٹ زندگی چکھی  <e>
<s> چاند جب شاخ پہ اتر آیا  <m> تب درختوں نے چاندنی چکھی  <e>
<s> رکھ کے انگلی زبان پر اس کی  <m> آج تھوڑی سی روشنی چکھی  <e>
<s> شہد کا ذائقہ تو چکھا ہے  <m> کیا کبھی آنکھ شربتی چکھی  <e>
<s> اس کا لہجہ سماعتوں میں گھلا  <m> جیسے کانوں نے شاعری چکھی  <e>
<s> سامنے رکھ کے چائے کی پیالی  <m> چسکی چسکی تری کمی چکھی  <e>
<s> آج آنکھوں نے اس کو دیکھا تھا  <m> آج پلکوں نے پھر نمی چکھی  <e>
<s> چوم کر اک گلاب کا چہرہ  <m> تتلیوں نے بھی دل کشی چکھی  <e>
<s> اپنی ساتھی خرید لائی ہوں  <m> میں اداسی خرید لائی ہوں  <e>
<s> کل لٹکنا ہے مجھ کو پنکھے سے  <m> آج رسی خرید لائی ہوں  <e>
<s> آنسوؤں میں بھگو کے کھاؤں گی  <m> سوکھی روٹی خرید لائی ہوں  <e>
<s> وہ مجھے یاد تو کرے گا نا  <m> دیکھ ہچکی خرید لائی ہوں  <e>
<s> تیرا تحفہ سمجھ کے پہنوں گی  <m> سرخ چوڑی خرید لائی ہوں  <e>
<s> ہاں ترا ہجر کاٹنا ہے مجھے  <m> شال کالی خرید لائی ہوں  <e>
<s> اب دسمبر میں کون بھیجے گا  <m> اپنی جرسی خرید لائی ہوں  <e>
<s> ضبط ہونٹوں پہ آ گیا تو پھر  <m> تیرا سب حوصلہ گیا تو پھر  <e>
<s> سالہا سال کا اکیلا پن  <m> تجھ کو اندر سے کھا گیا تو پھر  <e>
<s> میری تنہائی کا یہ سناٹا  <m> ہر طرف گونجتا گیا تو پھر  <e>
<s> وہ جو تعبیر بن کے آیا ہے  <m> خواب سارے جلا گیا تو پھر  <e>
<s> ہر طرف یہ سفید سونا پن  <m> منظروں کو جلا گیا تو پھر  <e>
<s> جھیل آنکھیں سراہنے والا  <m> ان کو دریا بنا گیا تو پھر  <e>
<s> اپنے سب لفظ دے دئے اس کو  <m> اب وہی بولتا گیا تو پھر  <e>
<s> کوئی ایسا کمال ہو جائے  <m> ہجر سارا وصال ہو جائے  <e>
<s> ایک اک لمحہ تیری قربت کا  <m> زندگی کا جمال ہو جائے  <e>
<s> آیتوں کی طرح خیال ترا  <m> اترے اور مجھ پہ ڈھال ہو جائے  <e>
<s> باندھ لوں خود کو دھیان سے تیرے  <m> اور بچاؤ محال ہو جائے  <e>
<s> آنکھ بیداریوں میں کھو جائے  <m> رت جگوں کی مثال ہو جائے  <e>
<s> تیری خوشبو حد وجود میں ہو  <m> اور تکمیل حال ہو جائے  <e>
<s> آنکھ سے غم نہاں نہیں ہوتے  <m> پھر بھی آنسو رواں نہیں ہوتے  <e>
<s> عمر بھر کا ہے تیرا میرا ساتھ  <m> اس قدر بد گماں نہیں ہوتے  <e>
<s> ہم کلام ان سے ہیں تصور میں  <m> اصل میں یہ سماں نہیں ہوتے  <e>
<s> یوں تو کہنے کو ہم نہیں موجود  <m> پر یہ سوچو کہاں نہیں ہوتے  <e>
<s> پیار ہوتا ہے یا نہیں ہوتا  <m> اس میں وہم و گماں نہیں ہوتے  <e>
<s> وہ بچھڑ کر نڈھال تھا ہی نہیں  <m> یعنی اس کو ملال تھا ہی نہیں  <e>
<s> وہ تو پاؤں ہی پڑ گیا تھا مرے  <m> جس سفر میں ملال تھا ہی نہیں  <e>
<s> میری تصدیق کیا بھلا کرتا  <m> وہ کبھی میری ڈھال تھا ہی نہیں  <e>
<s> سرمئی ہجر کو ہرا کرتا  <m> اس میں ایسا کمال تھا ہی نہیں  <e>
<s> اور پھر دل نے اس کو چھوڑ دیا  <m> جب تعلق بحال تھا ہی نہیں  <e>
<s> چاند پھر ہم سفر بنا میرا  <m> میرے آگے زوال تھا ہی نہیں  <e>
<s> ماہتاب وجود پڑھتے ہیں  <m> آ کتاب وجود پڑھتے ہیں  <e>
<s> دھوپ رنگوں میں ڈھال دیتے ہیں  <m> آفتاب وجود پڑھتے ہیں  <e>
<s> تیری خوشبو کو سانس کرتے ہیں  <m> پھر گلاب وجود پڑھتے ہیں  <e>
<s> اک مہک جو بدن جلاتی ہے  <m> اس کا باب وجود پڑھتے ہیں  <e>
<s> کتنی بوجھل گزرتی ہیں شامیں  <m> تیرا خواب وجود پڑھتے ہیں  <e>
<s> تیری حیرانی جان لیں پہلے  <m> پھر سراب وجود پڑھتے ہیں  <e>
<s> کوئی اندر کی بات کرتے ہیں  <m> اضطراب وجود پڑھتے ہیں  <e>
<s> ایسے وہ داستان کھینچتا ہے  <m> ہر یقیں پر گمان کھینچتا ہے  <e>
<s> تیری فرقت کا ایک اک لمحہ  <m> جسم سے میری جان کھینچتا ہے  <e>
<s> جب بھی میں آسماں کو چھونے لگوں  <m> پاؤں کو مہربان کھینچتا ہے  <e>
<s> منزل زیست کے کسی بھی طرف  <m> اپنی جانب نشان کھینچتا ہے  <e>
<s> میں حقیقت جہاں بھی لکھتا ہوں  <m> وہ وہی داستان کھینچتا ہے  <e>
<s> جب حقیقت بیاں کروں اس کی  <m> میرے منہ سے زبان کھینچتا ہے  <e>
<s> اک یہی اب مرا حوالہ ہے  <m> روح زخمی ہے جسم چھالا ہے  <e>
<s> سیکڑوں بار سوچ کر میں نے  <m> تیرے سانچے میں خود کو ڈھالا ہے  <e>
<s> کھنچنے والا ہے آسماں سر سے  <m> حادثہ یہ بھی ہونے والا ہے  <e>
<s> اک خدا ترس موج نے مجھ کو  <m> ساحلوں کی طرف اچھالا ہے  <e>
<s> غالب آئی ہوس محبت پر  <m> آرزوؤں کا رنگ کالا ہے  <e>
<s> اک طرف جام عافیت کے ہیں  <m> اک طرف زہر کا ہی پیالہ ہے  <e>
<s> بجھتی مشعل کی التجا جیسے  <m> لوگ ہم کو ملے ہوا جیسے  <e>
<s> کوئی انساں نظر نہیں آتا  <m> ہر بشر ہو گیا خدا جیسے  <e>
<s> ہاتھ کشکول کی طرح پائے  <m> لب ملے ہم کو التجا جیسے  <e>
<s> کر دیا ہے خدائے واحد نے  <m> بند ہم پر در دعا جیسے  <e>
<s> گرد آلود ایسے سوچیں ہیں  <m> کوئی احساس ہو خفا جیسے  <e>
<s> اکثر اوقات ایسے کام کیے  <m> ہم نے ماؤں کی بد دعا جیسے  <e>
<s> جب سے امید باندھی پتھر پر  <m> دھول سی جم گئی مقدر پر  <e>
<s> کس نے چادر دھویں کی تانی ہے  <m> میرے جنت مثال منظر پر  <e>
<s> میرے چارہ گروں نے رکھا ہے  <m> ایک اک راستے کو ٹھوکر پر  <e>
<s> آسماں کی طلب میں کٹ کر بھی  <m> پھڑپھڑاتے رہے برابر پر  <e>
<s> پاس تیر و کماں کے ہوتے ہوئے  <m> خوف طاری ہے میرے لشکر پر  <e>
<s> جب گھڑی امتحان کی آئی  <m> میں نے رکھ دی زباں اخگر پر  <e>
<s> ہر قدم پاؤں میں ہیں انگارے  <m> تیری رائے ہے کیا خدا بارے  <e>
<s> دونوں کس بے بسی میں ملتے ہیں  <m> آہوئے جاں غزال تاتارے  <e>
<s> پاؤں ٹکتا نہیں زمیں پہ کہیں  <m> سر پہ کیا گھومتے ہیں سیارے  <e>
<s> آنکھ کی راہ سے نکل آئے  <m> چاند راتوں کے سرد مہ پارے  <e>
<s> یہ نہ سمجھو گنہ گار نہیں  <m> کوئی پتھر اگر اٹھا مارے  <e>
<s> تیری نظروں سے یار اتر جاؤں  <m> اس سے بہتر یہ ہے کہ مر جاؤں  <e>
<s> میں بھی اب کیا کروں اے میرے رقیب  <m> میری فطرت نہیں کہ ڈر جاؤں  <e>
<s> گر تو دستار مانگ لے مجھ سے  <m> تیرے قدموں میں دے کے سر جاؤں  <e>
<s> پھر کوئی اور ہی بنوں آخر  <m> ٹوٹ جاؤں تو اس قدر جاؤں  <e>
<s> تو بھی بے شک نظر گھما لینا  <m> میں اگر پھیر کر نظر جاؤں  <e>
<s> تو مجھے چھوڑ کر نہیں جانا  <m> میں تجھے چھوڑ کر اگر جاؤں  <e>
<s> اوپر اوپر تو پار جا نہ سکا  <m> سوچتا ہوں بھنور بھنور جاؤں  <e>
<s> ہاتھ خالی ہیں چشم تر ہے میری  <m> اب تو ہی بول کیسے گھر جاؤں  <e>
<s> زیست کی آگہی کا حاصل ہے  <m> درد ہی شاعری کا حاصل ہے  <e>
<s> ہے خرد بھی خرد کے نرغے میں  <m> عشق خود گمرہی کا حاصل ہے  <e>
<s> زندگی کا ثبات ہے اس میں  <m> یہ جو آنسو ہنسی کا حاصل ہے  <e>
<s> یوں ترا پاس سے گزر جانا  <m> عمر کی بے رخی کا حاصل ہے  <e>
<s> پوچھتی ہے صبا گلستاں سے  <m> پھول کیوں تازگی کا حاصل ہے  <e>
<s> لوٹ لیتی ہے قافلے کیسے  <m> رات جب بندگی کا حاصل ہے  <e>
<s> کب یہ جانے گا آدمی جانے  <m> آدمی آدمی کا حاصل ہے  <e>
<s> ہے ترنم صدا کے پردوں میں  <m> نغمگی بانسری کا حاصل ہے  <e>
<s> سوچ کا سمت رہ نہیں سکتی  <m> شعر آوارگی کا حاصل ہے  <e>
<s> اس قدر پاس آ کے مت بیٹھو  <m> قرب بیگانگی کا حاصل ہے  <e>
<s> تو مرے رت جگوں کی منزل ہے  <m> دن کی دیوانگی کا حاصل ہے  <e>
<s> ابر صحرائے جاں تلاش کرے  <m> پیاس اپنا جہاں تلاش کرے  <e>
<s> ہر عقیدت کی ایک منزل ہے  <m> ہر جبیں آستاں تلاش کرے  <e>
<s> اپنے محور پہ رہ نہیں سکتی  <m> جو زمیں آسماں تلاش کرے  <e>
<s> عشق ڈھونڈے کہانیاں اپنی  <m> حسن اپنا بیاں تلاش کرے  <e>
<s> کوئی تو راستوں پہ نکلے بھی  <m> کوئی تو کارواں تلاش کرے  <e>
<s> کیا حقیقت پہ چل گیا افسوں  <m> کیا یقیں بھی گماں تلاش کرے  <e>
<s> کیا ستاروں سے جا ملیں آنکھیں  <m> کیا نظر کہکشاں تلاش کرے  <e>
<s> کس کو کردار کی تمنا ہے  <m> کون اب داستاں تلاش کرے  <e>
<s> زندگی کارواں کا حصہ ہے  <m> ہجر کی داستاں کا حصہ ہے  <e>
<s> شکل بھی تو ہے عکس کی باندی  <m> نقش بھی تو نشاں کا حصہ ہے  <e>
<s> اپنا اپنا مقام ہوتا ہے  <m> ذرہ ذرہ جہاں کا حصہ ہے  <e>
<s> کس لیے مہرباں نہیں ہوتی  <m> کیا زمیں آسماں کا حصہ ہے  <e>
<s> کس لیے دے رہے ہو تاویلیں  <m> وہ جہاں ہے وہاں کا حصہ ہے  <e>
<s> پھر تو خانہ بدوشی بہتر ہے  <m> کہ جب اذیت مکاں کا حصہ ہے  <e>
<s> پھر تو ناؤ لگے کنارے بھی  <m> سمت اگر بادباں کا حصہ ہے  <e>
<s> تو ہی فکر عیاں کا مرکز بھی  <m> تو ہی حرف نہاں کا حصہ ہے  <e>
<s> لب پہ تیرے جو آ کے بکھرا ہے  <m> وہ بھی میرے بیاں کا حصہ ہے  <e>
<s> زندگی بے قرار لگتی ہے  <m> درد کی آبشار لگتی ہے  <e>
<s> پھر سے شام فراق آئی اب  <m> آنکھ بھی اشک بار لگتی ہے  <e>
<s> زخم دل کے شمار کرتی ہوں  <m> ہر گھڑی سوگوار لگتی ہے  <e>
<s> کیا بتاؤں یہ ہستئ موہوم  <m> ایک مشت غبار لگتی ہے  <e>
<s> سردیوں کی اداس راتوں میں  <m> چاندنی بھی غبار لگتی ہے  <e>
<s> یہ جو پھیلا ہوا زمانہ ہے  <m> اس کا رقبہ غریب خانہ ہے  <e>
<s> کوئی منظر سدا نہیں رہتا  <m> ہر تعلق مسافرانہ ہے  <e>
<s> دیس پردیس کیا پرندوں کا  <m> آب و دانہ ہی آشیانہ ہے  <e>
<s> کیسی مسجد کہاں کا بت خانہ  <m> ہر جگہ اس کا آستانہ ہے  <e>
<s> عشق کی عمر کم ہی ہوتی ہے  <m> باقی جو کچھ ہے دوستانہ ہے  <e>
<s> جو بھلا ہے اسے برا مت کر  <m> خود سے بھی بارہا ملا مت کر  <e>
<s> یہ ہے بستی اداس لوگوں کی  <m> قہقہہ مار کر ہنسا مت کر  <e>
<s> باغ ہے دل فریب دونوں سے  <m> پھول کو خار سے جدا مت کر  <e>
<s> روز کی لعن طعن ٹھیک نہیں  <m> گھر میں آئینے کو رکھا مت کر  <e>
<s> چہرہ مہرہ بدلتا رہتا ہے  <m> اتنی جلدی بھی فیصلہ مت کر  <e>
<s> جانے والوں سے رابطہ رکھنا  <m> دوستو رسم فاتحہ رکھنا  <e>
<s> گھر کی تعمیر چاہے جیسی ہو  <m> اس میں رونے کی کچھ جگہ رکھنا  <e>
<s> مسجدیں ہیں نمازیوں کے لیے  <m> اپنے گھر میں کہیں خدا رکھنا  <e>
<s> جسم میں پھیلنے لگا ہے شہر  <m> اپنی تنہائیاں بچا رکھنا  <e>
<s> ملنا جلنا جہاں ضروری ہے  <m> ملنے جلنے کا حوصلہ رکھنا  <e>
<s> عمر کرنے کو ہے پچاس کو پار  <m> کون ہے کس جگہ پتا رکھنا  <e>
<s> یہ نہ پوچھو کہ واقعہ کیا ہے  <m> کس کی نظروں کا زاویہ کیا ہے  <e>
<s> سب ہیں مصروف کون بتلائے  <m> آدمی کا اتا پتا کیا ہے  <e>
<s> چلتا جاتا ہے کاروان حیات  <m> ابتدا کیا ہے انتہا کیا ہے  <e>
<s> جو کتابوں میں ہے وہ سب کا ہے  <m> تو بتا تیرا تجربہ کیا ہے  <e>
<s> کون رخصت ہوا خدائی سے  <m> ہر طرف یہ خدا خدا کیا ہے  <e>
<s> تیرا سچ ہے ترے عذابوں میں  <m> جھوٹ لکھا ہے سب کتابوں میں  <e>
<s> ایک سے مل کے سب سے مل لیجے  <m> آج ہر شخص ہے نقابوں میں  <e>
<s> تیرا ملنا ترا نہیں ملنا  <m> ایک رستہ کئی سرابوں میں  <e>
<s> ان کی ناکامیوں کو بھی گنیے  <m> جن کی شہرت ہے کامیابوں میں  <e>
<s> روشنی تھی سوال کی حد تک  <m> ہر نظر کھو گئی جوابوں میں  <e>
<s> پہلے خود کو جلائے گا سورج  <m> پھر کہیں جگمگائے گا سورج  <e>
<s> لمحہ لمحہ کرے گا ایک جگہ  <m> اور صدیاں بنائے گا سورج  <e>
<s> میرے آنسو نہ پی سکا اب تک  <m> یوں تو دریا سکھائے گا سورج  <e>
<s> بہتے پانی میں جھانک لینے دو  <m> خود بخود ڈگمگائے سورج  <e>
<s> زلف لہرا کے مت چلو دن میں  <m> راستہ بھول جائے گا سورج  <e>
<s> وہ جدھر بھی نظر اٹھاوے ہے  <m> زندگی کا پتہ بتاوے ہے  <e>
<s> دور تک کوئی بھی نہیں اب تو  <m> کون یہ شور سا مچاوے ہے  <e>
<s> اس سڑک پر وہ گھر نہیں ملتا  <m> جو سڑک اس کے گھر کو جاوے ہے  <e>
<s> کوئی تو بات ہے جو میں چپ ہوں  <m> ورنہ یوں کون دل جلاوے ہے  <e>
<s> میں تو اس کا پتہ ہوں لیکن وہ  <m> مجھ سے اپنا پتہ چھپاوے ہے  <e>
<s> اس سے کٹتا نہیں درخت کوئی  <m> نرم شاخوں کو وہ جھکاوے ہے  <e>
<s> سہما رہتا ہوں گھر کے اندر بھی  <m> جانے کیا شے مجھے ڈراوے ہے  <e>
<s> مانگتے مانگتے دعا میرے ساتھ  <m> بجھ گیا آخری دیا میرے ساتھ  <e>
<s> تو نے مجھ کو تسلی دینا تھی  <m> تو بھی اے شخص رو پڑا میرے ساتھ  <e>
<s> دل میں آیا خیال تجھ سے ملوں  <m> چل پڑا ایک راستہ میرے ساتھ  <e>
<s> کوئی جچتا نہیں علاوہ ترے  <m> ورنہ اک ہم سفر تو تھا میرے ساتھ  <e>
<s> بد نصیبی کہ عشق کر کے بھی  <m> کوئی دھوکہ نہیں ہوا میرے ساتھ  <e>
<s> دشمنی تو مری تھی سورج سے  <m> شہر کا شہر جل گیا میرے ساتھ  <e>
<s> سارے چہرے ہی تیرے چہرے ہیں  <m> تو رہا ہے جدا جدا میرے ساتھ  <e>
<s> اک زمیں دوز آسماں ہوں میں  <m> ہاں مری جان بے نشاں ہوں میں  <e>
<s> مجھ کو توحید ہو چکی ازبر  <m> لا مکاں کا نیا مکاں ہوں میں  <e>
<s> دست قدرت کی شاہکاری کا  <m> خود میں آباد اک جہاں ہوں میں  <e>
<s> کب سے آمادہ سجدہ ریزی پر  <m> آب و گل ہی کے درمیاں ہوں میں  <e>
<s> موت سے کہیے آئے فرصت میں  <m> ابھی مصروف امتحاں ہوں میں  <e>
<s> کس طرح سے بنے زیادہ بات  <m> ذرۂ کن ہوں کم زباں ہوں میں  <e>
<s> لو سے بہتی ہوئی ضیا ہو تم  <m> لو سے اٹھتا ہوا دھواں ہوں میں  <e>
<s> جیسے تو میرا راز پنہاں ہے  <m> ایسے ہی تیرا رازداں ہوں میں  <e>
<s> جس سے لرزاں ہے پتھروں کا وجود  <m> آئینہ زاد وہ فغاں ہوں میں  <e>
<s> موت تو کب کی مر چکی لیکن  <m> بزم امکاں میں جاوداں ہوں میں  <e>
<s> تم تسلسل نئی بہاروں کا  <m> اور اجڑی ہوئی خزاں ہوں میں  <e>
<s> تیری یادوں کا اس میں دوش نہیں  <m> بے سبب آج نیم جاں ہوں میں  <e>
<s> مشکلیں خال خال چاہتے ہیں  <m> شوق میں اعتدال چاہتے ہیں  <e>
<s> کٹ کے اپنی جڑوں سے کچھ پودے  <m> سبز موسم کی شال چاہتے ہیں  <e>
<s> کم سے کم خود سے تو ہیں مخلص وہ  <m> جو ہمیں حسب حال چاہتے ہیں  <e>
<s> لاکھ جینا حرام ہو ہم پر  <m> ہم تو رزق حلال چاہتے ہیں  <e>
<s> کیا کمی آ گئی ہے چاہت میں  <m> زخم کیوں اندمال چاہتے ہیں  <e>
<s> آنکھ پتھرا گئی ہے رو رو کر  <m> اشک اپنا نکال چاہتے ہیں  <e>
<s> چند لمحات سرخروئی کے  <m> کتنے ہی ماہ و سال چاہتے ہیں  <e>
<s> بھول جاؤ گے تم اگر مجھ کو  <m> کون دے گا مری خبر مجھ کو  <e>
<s> مرتبہ چاہتا ہوں کچھ میں بھی  <m> اے محبت تباہ کر مجھ کو  <e>
<s> جو مجھے ایک دن میں بھول گیا  <m> یاد آئے گا عمر بھر مجھ کو  <e>
<s> اے شب غم کوئی تو آہٹ کر  <m> کاٹ کھائے گا میرا گھر مجھ کو  <e>
<s> میں ترے دل کا ایک حصہ ہوں  <m> اپنے اندر تلاش کر مجھ کو  <e>
<s> ہم بزرگوں کی آن چھوڑ آئے  <m> خاندانی مکان چھوڑ آئے  <e>
<s> اس قبیلے میں سارے گونگے تھے  <m> ہم جہاں پر زبان چھوڑ آئے  <e>
<s> اس کا دروازہ بند پایا تو  <m> دستکوں کے نشان چھوڑ آئے  <e>
<s> روٹی کپڑے مکان کی خاطر  <m> روٹی کپڑا مکان چھوڑ آئے  <e>
<s> ایک اس کو تلاش کرنے میں  <m> ہم زمیں آسمان چھوڑ آئے  <e>
<s> اب سفر ہے یقین کی جانب  <m> وسوسے اور گمان چھوڑ آئے  <e>
<s> گرتے گرتے سنبھل رہا ہوں میں  <m> دسترس سے نکل رہا ہوں میں  <e>
<s> دھوپ کا بھی عجب تماشہ ہے  <m> اپنے سائے پہ چل رہا ہوں میں  <e>
<s> گفتگو ہے میری گلابوں سی  <m> شخصیت میں کنول رہا ہوں میں  <e>
<s> دھوپ جب سے ملی ہے چہرے پر  <m> رفتہ رفتہ پگھل رہا ہوں میں  <e>
<s> گرد میرے ہے وحشتوں کا ہجوم  <m> ایک جنگل میں پل رہا ہوں میں  <e>
<s> ایک خوف و ہراس پانی میں  <m> سارے منظر اداس پانی میں  <e>
<s> بھول بیٹھا میں ذائقے سارے  <m> کس قدر تھی مٹھاس پانی میں  <e>
<s> جانے کس روز غرق ہو جائے  <m> اس زمیں کی اساس پانی میں  <e>
<s> ڈوبتے ہیں کبھی ابھرتے ہیں  <m> سب دلیل و قیاس پانی میں  <e>
<s> تو سمجھتا ہے گر فضول مجھے  <m> کر کے ہمت ذرا سا بھول مجھے  <e>
<s> ایک شفاف آئینہ تھا میں  <m> راستے نے کیا ہے دھول مجھے  <e>
<s> چور رستے کے صاحب دیواں  <m> انکھڑیاں کھول کر قبول مجھے  <e>
<s> میں زمانے پہ تیرا قرضہ ہوں  <m> کب کرے گا بھلا وصول مجھے  <e>
<s> فاصلہ یوں تو بس مکاں بھر تھا  <m> لیکن اپنا سفر جہاں بھر تھا  <e>
<s> دھوپ دل میں فقط گماں بھر تھی  <m> ابر آنکھوں میں آسماں بھر تھا  <e>
<s> آنکھ بھر عشق اور بدن بھر چاہ  <m> شکر لب بھر گلہ زباں بھر تھا  <e>
<s> کیا ملا جز سکوت بے پایاں  <m> شور سینے میں کارواں بھر تھا  <e>
<s> مژدۂ وصل تھا بس اک فقرہ  <m> خوف اعدا تو داستاں بھر تھا  <e>
<s> نیند جب خواب کو پکارتی ہے  <m> رات اپنا لباس اتارتی ہے  <e>
<s> میں اسے کیسے جیت سکتا ہوں  <m> وہ مجھے اپنا جسم ہارتی ہے  <e>
<s> میں دیا ہاتھ پر اتارتا ہوں  <m> اور دیے پر وہ لو اتارتی ہے  <e>
<s> میں اکیلا اسے پکارتا تھا  <m> اب ہوا بھی اسے پکارتی ہے  <e>
<s> وہ مرے ساتھ نیم خوابی میں  <m> رات کی طرح دن گزارتی ہے  <e>
<s> کچھ تو وہ بھیگتی ہے بارش میں  <m> کچھ ہوا بھی اسے سنوارتی ہے  <e>
<s> موم بتی سی انگلیوں کے ساتھ  <m> وہ مرا بھیگا کوٹ اتارتی ہے  <e>
<s> پہلے انکار بہت کرتا ہے  <m> بعد میں پیار بہت کرتا ہے  <e>
<s> چوم کر جلتی ہوئی پیشانی  <m> وہ گنہ گار بہت کرتا ہے  <e>
<s> مان لیتا ہے وہ ساری باتیں  <m> پھر بھی تکرار بہت کرتا ہے  <e>
<s> گھر سے باہر نہیں آتا لیکن  <m> ہار سنگھار بہت کرتا ہے  <e>
<s> زرد پتوں کا سنہرا موسم  <m> مجھ کو بیمار بہت کرتا ہے  <e>
<s> خاک اگاتی ہیں صورتیں کیا کیا  <m> آئنوں میں ہیں حیرتیں کیا کیا  <e>
<s> عمر کے بے ثبات صفحوں پر  <m> لکھ رہا ہوں عبارتیں کیا کیا  <e>
<s> کھلتے جاتے ہیں باب حرف و صدا  <m> ہو رہی ہیں زیارتیں کیا کیا  <e>
<s> مڑ کے دیکھوں تو نقش پا کی طرح  <m> ہم سفر ہیں روایتیں کیا کیا  <e>
<s> لفظ آواز اور سائے میں  <m> ڈھونڈھتا ہوں شباہتیں کیا کیا  <e>
<s> خواب سے پیکر معانی تک  <m> رونما ہیں علامتیں کیا کیا  <e>
<s> رنگ لائی ہے حسرت تعمیر  <m> گر رہی ہیں عمارتیں کیا کیا  <e>
<s> آدمی مرثیوں کی صورت میں  <m> لکھ رہا ہے بشارتیں کیا کیا  <e>
<s> خواب کیا تھا جو مرے سر میں رہا  <m> رات بھر اک شور سا گھر میں رہا  <e>
<s> اک کرن محراب سے لپٹی رہی  <m> ایک سایا ادھ کھلے در میں رہا  <e>
<s> ٹوٹتی بنتی رہیں پرچھائیاں  <m> خواہشوں کا عکس پیکر میں رہا  <e>
<s> میں سر طاق صدا جل بجھ گیا  <m> تو وہ شعلہ تھا کہ پتھر میں رہا  <e>
<s> پانیوں میں مشعلیں بہتی رہیں  <m> آسماں ٹھہرا سمندر میں رہا  <e>
<s> آئنہ در آئنہ شمعیں بجھیں  <m> دیکھنا اپنے مقدر میں رہا  <e>
<s> جب کھلا بادبان ہاتھوں میں  <m> آ گیا آسمان ہاتھوں میں  <e>
<s> شعلہ تھا وہ گلاب تھا کیا تھا  <m> پڑ گئے ہیں نشان ہاتھوں میں  <e>
<s> گرتے جاتے ہیں پھول بستر پر  <m> کھلتا جاتا ہے تھان ہاتھوں میں  <e>
<s> اس نے ہاتھوں پہ ہونٹ کیا رکھے  <m> آ گئی ساری جان ہاتھوں میں  <e>
<s> پھول کیا کیا کھلاتی جاتی ہے  <m> کوئی شاخ گمان ہاتھوں میں  <e>
<s> اس طرح ہم کو جا بہ جا کیجے  <m> اپنی یادوں میں مبتلا کیجے  <e>
<s> سب ہی مطلب کے یار ہیں جاناں  <m> کوئی اپنا نہیں ہے کیا کیجے  <e>
<s> عشق والوں کی شرط ایسی ہے  <m> اپنی صورت کو چاند سا کیجے  <e>
<s> فون پر بات خوب کر لی ہے  <m> اب تو ملنے کا حوصلہ کیجے  <e>
<s> کوئی تو حل ضرور نکلے گا  <m> تلخ موضوع پہ مشورہ کیجے  <e>
<s> زندگی کہتے اک تماشا ہے  <m> اپنا کردار بس ادا کیجے  <e>
<s> ہم نے بس اک امید باندھی ہے  <m> کم سے کم آپ کچھ نیا کیجے  <e>
<s> مل کے ہجر و وصال سہنا ہے  <m> ہم سفر اپنا ہم نوا کیجے  <e>
<s> اپنا مفہوم آپ کو دوں گا  <m> آپ بس شعر کہہ دیا کیجے  <e>
<s> صورت حال دل بدلتا ہے  <m> کوئی رہ رہ کے ہاتھ ملتا ہے  <e>
<s> دھوپ سے کیا شکایتیں کہ بدن  <m> چاندنی رات میں بھی جلتا ہے  <e>
<s> نیند ٹوٹی ہے کس کی آہٹ سے  <m> سطح دل پر کوئی تو چلتا ہے  <e>
<s> اب کہاں جائے موسم ہجراں  <m> میرے آنگن میں آ نکلتا ہے  <e>
<s> ایسا لگتا ہے بچپنا اب بھی  <m> میرا آنچل پکڑ کے چلتا ہے  <e>
<s> شام وعدہ کا ڈھل گیا سایہ  <m> آنے والا ابھی نہیں آیا  <e>
<s> زندگی کے غموں کو اپنا کر  <m> ہم نے دراصل تم کو اپنایا  <e>
<s> جستجو ہی دلوں کی منزل تھی  <m> ہم نے کھو کر تجھے تجھے پایا  <e>
<s> زندگی نام ہے جدائی کا  <m> آپ آئے تو مجھ کو یاد آیا  <e>
<s> ہم نے تیری جفا کے پردے میں  <m> خود بھی دل پر بہت ستم ڈھایا  <e>
<s> زندگی سے تو خیر شکوہ تھا  <m> مدتوں موت نے بھی ترسایا  <e>
<s> بجلیوں کی ہنسی اڑانے کو  <m> خود جلاتا ہوں آشیانے کو  <e>
<s> رو رہا ہے اگرچہ دل پھر بھی  <m> مسکراتا ہوں مسکرانے کو  <e>
<s> مطلقاً دل کشی نہ تھی اس میں  <m> کون سنتا مرے فسانے کو  <e>
<s> چھین لی اس نے طاقت پرواز  <m> آگ لگ جائے آشیانے کو  <e>
<s> ناروا ہے کسی کی ہم راہی  <m> راہ میں جا رہا ہوں تنہا ہی  <e>
<s> پھر بھی کیسا نفیس دھوکا ہے  <m> رنگ و بو ہے اگرچہ دھوکا ہی  <e>
<s> دل تری یاد میں تڑپتا ہے  <m> جیسے بے آب ہو کوئی ماہی  <e>
<s> فیض ساقی کا عام تھا ہر چند  <m> ہم کو رہنا مگر تھا پیاسا ہی  <e>
<s> ڈوب کر پار اتر گئے ہیں ہم  <m> لوگ سمجھے کہ مر گئے ہیں ہم  <e>
<s> اے غم دہر تیرا کیا ہوگا  <m> یہ اگر سچ ہے مر گئے ہیں ہم  <e>
<s> خیر مقدم کیا حوادث نے  <m> زندگی میں جدھر گئے ہیں ہم  <e>
<s> یا بگڑ کر اجڑ گئے ہیں لوگ  <m> یا بگڑ کر سنور گئے ہیں ہم  <e>
<s> موت کو منہ دکھائیں کیا یا رب  <m> زندگی ہی میں مر گئے ہیں ہم  <e>
<s> ہائے کیا شے ہے نشۂ مے بھی  <m> فرش سے عرش پر گئے ہیں ہم  <e>
<s> آرزوؤں کی آگ میں جل کر  <m> اور بھی کچھ نکھر گئے ہیں ہم  <e>
<s> جب بھی ہم کو کیا گیا محبوس  <m> مثل نکہت بکھر گئے ہیں ہم  <e>
<s> درد و غم کی حکایتیں مت پوچھ  <m> دل پہ گزری قیامتیں مت پوچھ  <e>
<s> ساری کوشش ہے بے حصول تری  <m> زخم دل کی جراحتیں مت پوچھ  <e>
<s> اک نظر میں نہ جانے کیا دیکھا  <m> ہم سے آنکھوں کی حیرتیں مت پوچھ  <e>
<s> ذرے ذرے میں ہے تری صورت  <m> ہم سے اپنی شباہتیں مت پوچھ  <e>
<s> ہم نے صدیاں گزار دیں اس میں  <m> ایک پل کی رفاقتیں مت پوچھ  <e>
<s> یاد رکھنا تو ہے کمال ترا  <m> بھول جانے کی عادتیں مت پوچھ  <e>
<s> ہے محبت تو اعتبار بھی کر  <m> ہر عمل کی وضاحتیں مت پوچھ  <e>
<s> خود کو اس طرح آج شاد کریں  <m> تم کو بھولیں تمہیں کو یاد کریں  <e>
<s> تم سے ملنا نہیں قیامت تک  <m> فیصلہ یہ بھی آج صاد کریں  <e>
<s> رنگ کتنے ہیں تیرے چہرے کے  <m> کس حوالے سے تجھ کو یاد کریں  <e>
<s> کر کے احسان ہم پہ ناحق ہی  <m> ہم سے وابستہ وہ مفاد کریں  <e>
<s> آگ گھر کی انہیں بھی یاد رہے  <m> شہر میں جو کبھی فساد کریں  <e>
<s> آج خود سے ذرا سی دیر ملیں  <m> آج پوری چلو مراد کریں  <e>
<s> یاد میں ایک مرنے والے کی  <m> آج محفل کا انعقاد کریں  <e>
<s> دکھ سے خوشیاں کشید کرنا ہے  <m> اس طرح ہم کو عید کرنا ہے  <e>
<s> اپنے ہاتھوں سے دیں گے خود ہی کفن  <m> خود ہی دل کو شہید کرنا ہے  <e>
<s> تجھ سے ملنا ہے اب خیالوں میں  <m> تیری خوابوں میں دید کرنا ہے  <e>
<s> اس کا کہنا ہے مدتوں کے بعد  <m> نئے وعدے وعید کرنا ہے  <e>
<s> اتنی جلدی نہ کر مروت میں  <m> ظلم مجھ پہ مزید کرنا ہے  <e>
<s> شہر سب حادثوں کی زد میں تھا  <m> رات دن سانحوں کی زد میں تھا  <e>
<s> عکس در عکس بٹ گیا تھا وجود  <m> اس قدر آئنوں کی زد میں تھا  <e>
<s> منزلوں کا سراغ کیا پاتے  <m> کہ سفر راستوں کی زد میں تھا  <e>
<s> روح کے زخم ہی نہ تھے ناسور  <m> جسم بھی کرچیوں کی زد میں تھا  <e>
<s> گو تھا مختار کل مگر انساں  <m> کتنی مجبوریوں کی زد میں تھا  <e>
<s> ایک انساں ہزار پیمانے  <m> آدمی فلسفوں کی زد میں تھا  <e>
<s> سر پہ اک سائباں تھا بوسیدہ  <m> اور گھر بارشوں کی زد میں تھا  <e>
<s> حلقۂ دیگراں میں شامل تم  <m> کوچۂ قاتلاں میں شامل تم  <e>
<s> بزم احباب میں ہو تم لیکن  <m> ہو صف دشمناں میں شامل تم  <e>
<s> ہر نفس ہم کلام ہوں تم سے  <m> میرے حرف و بیاں میں شامل تم  <e>
<s> ہر گھڑی احتساب ہے میرا  <m> میرے سود و زیاں میں شامل تم  <e>
<s> میں تمہارے وجود کا حصہ  <m> پیکر جسم و جاں میں شامل تم  <e>
<s> روز محشر گزر گیا مجھ پر  <m> لمحۂ امتحاں میں شامل تم  <e>
<s> کیا حقیقت ہے کیا کہانی ہے  <m> مختصر اپنی زندگانی ہے  <e>
<s> ٹوٹ کر بہہ رہی ہیں چٹانیں  <m> آج غم میں بڑی روانی ہے  <e>
<s> کاش پردیس سے چلے آؤ  <m> آج کی شب بڑی سہانی ہے  <e>
<s> آج تک انتظار ہے اس کا  <m> ایک لڑکی بڑی دوانی ہے  <e>
<s> آج پہچانتا نہیں مجھ کو  <m> میں نے ہر بات جس کی مانی ہے  <e>
<s> تجھ کو اپنا بنا کے چھوڑوں گی  <m> اب یہی بات دل میں ٹھانی ہے  <e>
<s> نالۂ دل کمال کا نکلا  <m> ان سے پہلو وصال کا نکلا  <e>
<s> دل کی چوری کی فال کھولی تھی  <m> نام اس مہ جمال کا نکلا  <e>
<s> دے گئے وہ جواب صاف مجھے  <m> یہ نتیجہ سوال کا نکلا  <e>
<s> وہ خفا تھے یوں ہی کہ اے قاصد  <m> کچھ سبب بھی ملال کا نکلا  <e>
<s> شب فرقت قضا نہیں آتی  <m> لاکھ کہتا ہوں آ نہیں آتی  <e>
<s> چپ ہیں وہ سن کے شکوۂ اغیار  <m> بات بھی تو بنا نہیں آتی  <e>
<s> وہ تو وعدے پہ آ چکے اے موت  <m> تو بھی آتی ہے یا نہیں آتی  <e>
<s> کس مرض کی دوا ہیں آپ اگر  <m> درد دل کی دوا نہیں آتی  <e>
<s> شیشۂ دل ہے کس قدر نازک  <m> ٹوٹنے کی صدا نہیں آتی  <e>
<s> ذکر دشمن ہے ناگوار کسے  <m> تم سناتے ہو بار بار کسے  <e>
<s> مانگ لوں عمر خضر سے لیکن  <m> تیرے وعدے کا اعتبار کسے  <e>
<s> ہائے بے چپن کر دیا دم خواب  <m> تو نے اے آہ شعلہ بار کسے  <e>
<s> گالیاں دے رہے ہیں ہونٹوں میں  <m> اس ادا پر نہ آئے پیار کسے  <e>
<s> آپ وہ سب کی جان لیتے ہیں  <m> موت کو مفت سان لیتے ہیں  <e>
<s> دل بھلا عاشقوں کے پاس کہاں  <m> آپ ہی چھین چھان لیتے ہیں  <e>
<s> کیا کہوں کون جان لیتا ہے  <m> وہ مرے مہربان لیتے ہیں  <e>
<s> میکدے کے قریب ہم واعظ  <m> تیری ضد سے مکان لیتے ہیں  <e>
<s> جور پیہم کی انتہا بھی ہے  <m> ایک کے بعد دوسرا بھی ہے  <e>
<s> غیر نے بزم یار میں ہم سے  <m> کچھ کہا ہے تو کچھ سنا بھی ہے  <e>
<s> شوق سے دل مرا کرو پامال  <m> یہی کمبخت کی سزا بھی ہے  <e>
<s> ان کی ترچھی نظر سے ڈرتا ہوں  <m> یہ ادا ہی نہیں قضا بھی ہے  <e>
<s> کہتے ہیں وہ جو پوچھتا ہوں مزاج  <m> آپ سے کوئی بولتا بھی ہے  <e>
<s> ہجر میں جب خیال یار آیا  <m> لب پہ نالہ ہزار بار آیا  <e>
<s> پھر صفائی کی کون سی صورت  <m> آپ کے دل میں جب غبار آیا  <e>
<s> کیجئے ذبح کھینچیے خنجر  <m> لیجئے یہ گناہ گار آیا  <e>
<s> بولے ٹھکرا کے میرے مرقد کو  <m> اب تجھے کس طرح قرار آیا  <e>
<s> مرگ اغیار لب پہ لا نہ سکا  <m> وہ قسم ہوں جو یار کھا نہ سکا  <e>
<s> اس قدر ضعف تھا کہ تیرا ناز  <m> تھی تمنا مگر اٹھا نہ سکا  <e>
<s> مر کے ٹھنڈا کہیں نہ ہو جائے  <m> اس لیے وہ مجھے جلا نہ سکا  <e>
<s> بخل دیکھو تو میری تربت پر  <m> ایک آنسو بھی وہ گرا نہ سکا  <e>
<s> اٹھ نہ جائے رقیب محفل سے  <m> مجھ کو پہلو میں وہ بٹھا نہ سکا  <e>
<s> تھا جو اشک عزیز خاطر میں  <m> دیدۂ تر مجھے بہا نہ سکا  <e>
<s> حسن تیرا وہ ماہ تاباں تھا  <m> ابر گیسو جسے چھپا نہ سکا  <e>
<s> دار فانی مقام لغزش ہے  <m> کوئی اپنا قدم جما نہ سکا  <e>
<s> نہ ملا کوئی وقت تنہائی  <m> حال دل یار کو سنا نہ سکا  <e>
<s> جانتا تھا پڑے رہیں گے وہیں  <m> اس لیے یار گھر بتا نہ سکا  <e>
<s> نہ منا لڑ کے وہ بہت چاہا  <m> ایسے بگڑے کہ پھر بنا نہ سکا  <e>
<s> دیکھ کر بد دماغیاں ان کی  <m> نامہ بر خط مرا پڑھا نہ سکا  <e>
<s> کس طرح عرض مدعا کرتا  <m> غیر کو پاس سے ہٹا نہ سکا  <e>
<s> آرزو مند رہ گیا مجنوں  <m> میرے آگے فروغ پا نہ سکا  <e>
<s> کینہ شوق رقیب تھا اے دوست  <m> کہ طبیعت سے تیری جا نہ سکا  <e>
<s> کیا ندامت ہوئی ہے قاتل سے  <m> ناز خنجر گلو اٹھا نہ سکا  <e>
<s> خوف تھا غش انہیں نہ آ جائے  <m> میں شگاف جگر دکھا نہ سکا  <e>
<s> کہہ گیا تھا وہ کچھ اشارے سے  <m> بات سمجھائیں ہنستے تارے سے  <e>
<s> اس سے ملتے ہی آنکھ بھر آئی  <m> لہر اک آ لگی کنارے سے  <e>
<s> گالیاں اب وہ کیوں نہیں دیتے  <m> کیا خطا ہو گئی ہمارے سے  <e>
<s> کس کو جا کر بتاؤں میں یہ بات  <m> دن گزرتا نہیں گزارے سے  <e>
<s> بھول جاتے ہو نام تک میرا  <m> کیا توقع رکھوں تمہارے سے  <e>
<s> داغ دل داغ تمنا مل گیا  <m> دل لگانے کا نتیجہ مل گیا  <e>
<s> اس سخی کی بارگہہ میں کیا کمی  <m> جس نے جو کچھ اس سے مانگا مل گیا  <e>
<s> ان کے دامن تک پہنچ اب بھی نہیں  <m> خاک میں مل کر مجھے کیا مل گیا  <e>
<s> اب کمی بیشی کا رونا کس لیے  <m> جو مقدر میں لکھا تھا مل گیا  <e>
<s> تھی ترے در سے طلب ہر ایک کو  <m> مغتنم ہے جس کو جتنا مل گیا  <e>
<s> سینکڑوں الزام لاکھوں تہمتیں  <m> ان سے ملنے کا نتیجہ مل گیا  <e>
<s> تیرے حصے کا بچ گیا ہے کچھ  <m> میری آنکھوں میں چبھ رہا ہے کچھ  <e>
<s> ہم بھی ماہر ہیں اب تیرے فن میں  <m> دل میں ہے کچھ مگر کہا ہے کچھ  <e>
<s> یاد کرنا تمہیں ہے عادت میں  <m> ورنہ دل میں نہیں بچہ ہے کچھ  <e>
<s> دن میں بھی سوچتے ہیں ہم تجھ کو  <m> رات اس بات پے خفا ہے کچھ  <e>
<s> نہ ہوا میرا اور نہ اس کا ہی  <m> دل کے ہونے کا فائدہ ہے کچھ  <e>
<s> اک ستارہ کے ٹوٹ جانے سے  <m> عرش کا بوجھ بڑھ گیا ہے کچھ  <e>
<s> تیری آنکھیں جسے میسر ہوں  <m> پھر کہاں اس کو آئنہ ہے کچھ  <e>
<s> جان نکلی نہ تیرے جانے پہ  <m> میرے حق میں عجب سزا ہے کچھ  <e>
<s> صرف میرے نہیں ہیں یہ آنسو  <m> ان میں حصہ رقیب کا ہے کچھ  <e>
<s> اب دعائیں مری نہیں سنتا  <m> عرش بوڑھا سا ہو گیا ہے کچھ  <e>
<s> یوں تو میرا سفر تھا صحرا تک  <m> پیاس لے آئی مجھ کو دریا تک  <e>
<s> آئنہ سا اسے بنانے میں  <m> بھول بیٹھا میں اپنا چہرہ تک  <e>
<s> آنا جانا ہے اب بھی سانسوں کا  <m> کر لیا زندگی سے جھگڑا تک  <e>
<s> آپ منزل کی چھوڑیئے صاحب  <m> میں نے ٹھکرا دیا ہے رستہ تک  <e>
<s> نذر میں نے کیا ہے منظر کو  <m> آنکھوں کے بعد اب کلیجہ تک  <e>
<s> بڑھ گیا مول زندگانی کا  <m> اب میں حصہ ہوں اک کہانی کا  <e>
<s> لڑکھڑانے کی پوری کوشش ہے  <m> آخری موڑ ہے جوانی کا  <e>
<s> آج آنکھوں سے کام لیں گے ہم  <m> آج موقعہ ہے بے کرانی کا  <e>
<s> میں خلاؤں تلک تو آ ہی گیا  <m> شکر صد شکر رائیگانی کا  <e>
<s> اشک آہ و فغاں غزل گوئی  <m> مرحلہ اب ہے ترجمانی کا  <e>
<s> زیر لب ہم نے تشنگی کر لی  <m> اک سمندر سے دوستی کر لی  <e>
<s> راہ تکتے رہے ہواؤں کی  <m> پھر چراغوں نے خودکشی کر لی  <e>
<s> وقت کی چال دیکھنے کے لیے  <m> ہم نے رفتار میں کمی کر لی  <e>
<s> کام کوئی نہ ہو سکا ہم سے  <m> ہم نے ہر فکر پیشگی کر لی  <e>
<s> ہم نے ہر غم چھپا لیا اس سے  <m> ضبط اس نے بھی ہر خوشی کر لی  <e>
<s> رات بھر کوستے ہیں دنیا کو  <m> صبح ہوتے ہی دوستی کر لی  <e>
<s> ان کا دیدار میری قسمت میں  <m> عشق تو خوش ہے اتنی اجرت میں  <e>
<s> میں نے سب کچھ ہی سوچ رکھا ہے  <m> مجھ کو ڈالو گے کیسے حیرت میں  <e>
<s> آئنہ روز مسکراتا ہے  <m> کچھ تو اچھا ہے میری صورت میں  <e>
<s> روشنی نے سکھائی چالاکی  <m> کتنا معصوم تھا میں ظلمت میں  <e>
<s> جانے وہ کس خیال میں گم تھا  <m> بات کر بیٹھا مجھ سے غفلت میں  <e>
<s> میں نہ آیا نظر سوالوں کو  <m> خاک اتنی اڑائی وحشت میں  <e>
<s> ہونٹ تک بھی نہ تر ہوئے میرے  <m> بیچ دی پیاس میں نے عجلت میں  <e>
<s> یاد آتی رہی بھلا نہ سکے  <m> شمع جلتی رہی بجھا نہ سکے  <e>
<s> چاند تارے گل و چمن مل کر  <m> دل کی اک داستاں سنا نہ سکے  <e>
<s> آس باندھی تھی جن ستاروں سے  <m> دیر تک وہ بھی جگمگا نہ سکے  <e>
<s> نغمہ کیا مطربان عہد جدید  <m> تار ٹوٹے ہوئے ملا نہ سکے  <e>
<s> آج وہ رہبر خلائق ہیں  <m> خود کو جو آدمی بنا نہ سکے  <e>
<s> پنجۂ گل سے بھی یہ متوالے  <m> دامن زندگی چھڑا نہ سکے  <e>
<s> حسن جتنا ہی سادہ ہوتا ہے  <m> گیسوئے ناکشادہ ہوتا ہے  <e>
<s> جب کبھی شغل بادہ ہوتا ہے  <m> ایک عالم زیادہ ہوتا ہے  <e>
<s> جب وہ آتے ہیں زندگی کے قریب  <m> دل بھی دور اوفتادہ ہوتا ہے  <e>
<s> کیا خبر یہ فشردۂ انگور  <m> کتنا خوں ہو کے بادہ ہوتا ہے  <e>
<s> ان کا جلوہ نہ دور ہے نہ قریب  <m> نور ہے کم زیادہ ہوتا ہے  <e>
<s> حسن ہوتا ہے سادہ و رنگیں  <m> عشق رنگین و سادہ ہوتا ہے  <e>
<s> نوک ہر خار پر جو خوں ٹھہرا  <m> مری ہستی میں تو جنوں ٹھہرا  <e>
<s> تری راہوں کو چن لیا دل نے  <m> پھر مرے خواب کا زبوں ٹھہرا  <e>
<s> جانے کس دھن میں چل رہی تھی ہوا  <m> خطۂ یاس میں سکوں ٹھہرا  <e>
<s> رنگ بدلے کئی زمانوں نے  <m> دل کی حالت کہ جوں کا توں ٹھہرا  <e>
<s> میں ہنسی بھی میں گڑگڑائی بھی  <m> وہ نہ یوں ٹھہرا اور نہ یوں ٹھہرا  <e>
<s> کیا کہا تو نے دل گرفتہ سے  <m> پرچم آس سرنگوں ٹھہرا  <e>
<s> مضمحل تھا کوئی بہت کل رات  <m> پھر طلسمات کا فسوں ٹھہرا  <e>
<s> شب کو تھا وہ کسی کی بانہوں میں  <m> آگ جلتی رہی نگاہوں میں  <e>
<s> کھل کے برسا نہیں کبھی ساون  <m> ایک بادل ہے ان نگاہوں میں  <e>
<s> تیرے کوچے میں وہ نہیں آیا  <m> برف سی جم گئی تھی راہوں میں  <e>
<s> کشتیاں جل گئی ہیں سب شاید  <m> اک دھواں ہے کسی کی آہوں میں  <e>
<s> کب تجھے بھول پائی پل بھر کو  <m> یہ بھی شامل مرے گناہوں میں  <e>
<s> کیسے طوفان اس سفر میں ہیں  <m> جیسے کچھ حادثے نظر میں ہیں  <e>
<s> میرے بھی دل میں راکھ اڑتی ہے  <m> تیرے بھی خواب اس اثر میں ہیں  <e>
<s> وہ گھنا پیڑ ہو کہ سایہ طلب  <m> آخرش سب ہی چشم تر میں ہیں  <e>
<s> پیاس سے دم مرا بھی گھٹتا ہے  <m> شب کے سناٹے بھی خبر میں ہیں  <e>
<s> خواہش بے نوا ہے جب سے سوا  <m> تیرے افسانے ہر نگر میں ہیں  <e>
<s> اک عجب سر خوشی نگاہ میں ہے  <m> جیسے تو پھر سے میری چاہ میں ہے  <e>
<s> تو بھی رہ رہ کے مجھ کو یاد کرے  <m> میرا بھی دل تری پناہ میں ہے  <e>
<s> تیز بارش ہے اور چراغ مرا  <m> کیسا گھمسان اس سپاہ میں ہے  <e>
<s> دھوپ سر پر برہنہ پا بے گھر  <m> خود فراموشی تو گناہ میں ہے  <e>
<s> چادر شب ہے اور صف ماتم  <m> مضمحل کوئی رنج شاہ میں ہے  <e>
<s> رت خزاں کی ہے اور ہری ہوئی ہے  <m> شاخ گل تو تو باوری ہوئی ہے  <e>
<s> کیا اڑانوں کو حوصلہ دے گی  <m> اے ہوا تو تو خود ڈری ہوئی ہے  <e>
<s> زندگی مل کبھی تو فرصت سے  <m> بات ابھی تجھ سے سرسری ہوئی ہے  <e>
<s> کوئی منظر نہیں ہے آنکھوں میں  <m> رتجگوں کی تھکن بھری ہوئی ہے  <e>
<s> قربتیں کروٹیں بدلتی ہوئی  <m> اور انا بیچ میں دھری ہوئی ہے  <e>
<s> یہ جو بیٹھے ہیں سر جھکائے ہوئے  <m> آج ان سے کھری کھری ہوئی ہے  <e>
<s> مجھ سے انجان تو نہیں ہو تم  <m> اتنے بے دھیان تو نہیں ہو تم  <e>
<s> یہ بظاہر جو بے نیازی ہے  <m> کچھ پریشان تو نہیں ہو تم  <e>
<s> کیسی وحشت ہے کیوں بھٹکتے ہو  <m> خانہ ویران تو نہیں ہو تم  <e>
<s> آؤ بیٹھو کرو گلے شکوے  <m> کوئی مہمان تو نہیں ہو تم  <e>
<s> عشق میں کام عقل سے لو گے  <m> ایسے نادان تو نہیں ہو تم  <e>
<s> کیا کہا تخلیہ ارے توبہ  <m> کوئی سلطان تو نہیں ہو تم  <e>
<s> اپنی بے چہرگی بھی دیکھا کر  <m> روز اک آئنہ نہ توڑا کر  <e>
<s> تو جدھر جائے دن نکل آئے  <m> روشنی کا مزاج پیدا کر  <e>
<s> یہ صدی بھی کہیں نہ کھو جائے  <m> اپنی مرضی کا کوئی لمحہ کر  <e>
<s> دھوپ میں استعارہ بادل کا  <m> تو اگر ہے تو یار سایہ کر  <e>
<s> چارہ سازی تو کر رہے ہیں غم  <m> تو مرے آنسوؤں کا سودا کر  <e>
<s> جانے کب چھوڑ کر چلی جائے  <m> زندگی کا نہ یوں بھروسہ کر  <e>
<s> مسئلے ہیں تو حل بھی نکلیں گے  <m> پاس آ ساتھ بیٹھ چرچا کر  <e>
<s> صحرا صحرا بھٹک رہی ہوں میں  <m> اب نظر آ کہ تھک رہی ہوں میں  <e>
<s> بچھ رہے ہیں سراب راہوں میں  <m> ہر قدم پر اٹک رہی ہوں میں  <e>
<s> کیوں نظر خود کو میں نہیں آتی  <m> کب سے آئینہ تک رہی ہوں میں  <e>
<s> ہائے کیا وقت ہے کہ اب اس کی  <m> بے دلی میں جھلک رہی ہوں میں  <e>
<s> وقت سے ٹوٹتا ہوا لمحہ  <m> اور اس میں دھڑک رہی ہوں میں  <e>
<s> کیوں فلک آشنا کیا تھا مجھے  <m> جب زمیں پر ہی پھینکنا تھا مجھے  <e>
<s> بن گیا میں کتاب قصوں کی  <m> اس نے اک لفظ میں کہا تھا مجھے  <e>
<s> اب نگینہ ہے کل یہی پتھر  <m> راستے میں پڑا ملا تھا مجھے  <e>
<s> اس کا آسیب مجھ پہ برسے گا  <m> حادثہ یہ بھی جھیلنا تھا مجھے  <e>
<s> میں نقیب صبا تھا پھولوں نے  <m> پتھروں کی طرح سنا تھا مجھے  <e>
<s> میں صدا ساحلوں کی کیا سنتا  <m> رخ ہواؤں کا موڑنا تھا مجھے  <e>
<s> میں بہت کام کا تھا اس کے لئے  <m> اور ضائع وہ کر رہا تھا مجھے  <e>
<s> اب وہ خود کو تلاش کرتا ہے  <m> جو کبھی مجھ میں ڈھونڈھتا تھا مجھے  <e>
<s> بچہ مجبوریوں کو کیا جانے  <m> اک کھلونا خریدنا تھا مجھے  <e>
<s> عکس ٹوٹا ہے بارہا میرا  <m> سنگ خارا ہے آئنہ میرا  <e>
<s> ساری دنیا مری مخالف ہے  <m> ایک بچہ ہے ہم نوا میرا  <e>
<s> تیز بارش کا میں پرندہ ہوں  <m> بادلوں میں ہے گھونسلہ میرا  <e>
<s> گھر میں مہماں ہوئی ہے تنہائی  <m> بھر گیا ہے برآمدہ میرا  <e>
<s> دو چراغوں سے رات روشن ہے  <m> ایک تیرا ہے دوسرا میرا  <e>
<s> اوپر اوپر سے ٹھیک لگتا ہے  <m> زخم اندر سے ہے ہرا میرا  <e>
<s> پوچھ لینا کسی پرندے سے  <m> سب کو معلوم ہے پتا میرا  <e>
<s> میری ترکیب میں ہے سچائی  <m> کون چکھے گا ذائقہ میرا  <e>
<s> کونے کھدرے بھی خوب روشن ہیں  <m> حجرۂ ذات ہے کھلا میرا  <e>
<s> ہونے لگتی ہے بات جب خود سے  <m> ٹوٹ جاتا ہے رابطہ میرا  <e>
<s> کسی منزل کی یاد آتے ہی  <m> چلنے لگتا ہے نقش پا میرا  <e>
<s> ایک پرکار کے سمٹتے ہی  <m> پھیل جاتا ہے دائرہ میرا  <e>
<s> ایک ٹھوکر سے ٹوٹ جائے گا  <m> جسم فانی ہے بھربھرا میرا  <e>
<s> تم زمینوں کو ناپتے رہنا  <m> کائناتی ہے فاصلہ میرا  <e>
<s> شب کی پہنائیوں میں چیخ اٹھے  <m> درد تنہائیوں میں چیخ اٹھے  <e>
<s> تہ بہ تہ منجمد تھکن جاگی  <m> جسم انگڑائیوں میں چیخ اٹھے  <e>
<s> دھوپ جب آئینہ بدست آئی  <m> عکس بینائیوں میں چیخ اٹھے  <e>
<s> میں سمندر ہوں کوئی تو سیپی  <m> میری گہرائیوں میں چیخ اٹھے  <e>
<s> رت جگے تن گئے دریچوں پر  <m> خواب انگنائیوں میں چیخ اٹھے  <e>
<s> جب پہاڑوں پہ برف گرنے لگے  <m> کوئی اترائیوں میں چیخ اٹھے  <e>
<s> جب پکارا کسی مسافر نے  <m> راستے کھائیوں میں چیخ اٹھے  <e>
<s> کچھ خموشی سے دیکھتے تھے مجھے  <m> کچھ تماشائیوں میں چیخ اٹھے  <e>
<s> رات بھر خواب دیکھنے والے  <m> دن کی سچائیوں میں چیخ اٹھے  <e>
<s> ان سے مایوس التفات نہیں  <m> گو بظاہر توقعات نہیں  <e>
<s> عشق ہی وجہ مشکلات نہیں  <m> یوں بھی غم سے کہیں نجات نہیں  <e>
<s> عشق کی عظمتیں بجا لیکن  <m> عشق ہی مقصد حیات نہیں  <e>
<s> جن کو آسائشیں میسر ہیں  <m> وہ بھی آسودۂ حیات نہیں  <e>
<s> عشق ہے تاب آزما لیکن  <m> آپ چاہیں تو کوئی بات نہیں  <e>
<s> وہ خفا اور اک جہاں دشمن  <m> اب کوئی صورت حیات نہیں  <e>
<s> غم عطا کر کہ شادمانی دے  <m> جو بھی دے مجھ کو جاودانی دے  <e>
<s> مسکراتے ہیں چوٹ کھا کر بھی  <m> کچھ تو انعام زندگانی دے  <e>
<s> رہ گیا کون قدرداں باقی  <m> کس کو آواز خوش بیانی دے  <e>
<s> ہم سے ان کا گریز ہے جائز  <m> کیا مزہ دکھ بھری کہانی دے  <e>
<s> دھیان کیا دے کوئی تری جانب  <m> لطف کب تک غزل پرانی دے  <e>
<s> آج تک کتنے پھل دئے اس نے  <m> کون ایسے شجر کو پانی دے  <e>
<s> دیکھ اپنے قرار کرنے کو  <m> اور مرے انتظار کرنے کو  <e>
<s> تمہیں دیکھے سے کیا تسلی ہو  <m> جی تو ہوتا ہے پیار کرنے کو  <e>
<s> میری تدبیر اک نہیں کرتا  <m> ہیں نصیحت ہزار کرنے کو  <e>
<s> وہ وہ صدمے سہے شب غم میں  <m> چاہیئے دن شمار کرنے کو  <e>
<s> وہ گر آئیں تو پاس کیا ہے اور  <m> ایک جاں ہے نثار کرنے کو  <e>
<s> جھوٹے وعدے کیا نہ کیجے آپ  <m> مفت امیدوار کرنے کو  <e>
<s> آپ ہیں روٹھنے ہی کو اور ہم  <m> منتیں بار بار کرنے کو  <e>
<s> اپنی عیاریوں کو دیکھیں آپ  <m> اور مرے اعتبار کرنے کو  <e>
<s> اس سے پھر کیا گلا کرے کوئی  <m> جو کہے سن کے کیا کرے کوئی  <e>
<s> ہم بھی کیا کیا کہیں خدا جانے  <m> گر ہماری سنا کرے کوئی  <e>
<s> ہائے وہ باتیں پیار کی شب وصل  <m> بھولے کیا یاد کیا کرے کوئی  <e>
<s> لوگ کیوں پوچھتے ہیں حال مرا  <m> ذکر کس بات کا کرے کوئی  <e>
<s> درد دل کا علاج ہو کس سے  <m> یوں مسیحا ہوا کرے کوئی  <e>
<s> بے وفا گر کہوں تو کہتے ہیں  <m> کیا ہر اک سے وفا کرے کوئی  <e>
<s> جائے گر جاں تو سو ہیں تدبیریں  <m> جائے گر دل تو کیا کرے کوئی  <e>
<s> کوئی اپنی خطا تو ہو معلوم  <m> عذر کس بات کا کرے کوئی  <e>
<s> دل کا کچھ حال ہی نہیں کھلتا  <m> گر مرض ہو دوا کرے کوئی  <e>
<s> کبھی میں نے بھی کچھ کہا تم سے  <m> نہ سنو کچھ کہا کرے کوئی  <e>
<s> تم سے بے رحم پر نہ دل آئے  <m> اور آئے تو کیا کرے کوئی  <e>
<s> سیکڑوں باتیں کہہ کے کہتے ہیں  <m> پھر ہمیں کیوں خفا کرے کوئی  <e>
<s> کوئی کب تک نہ دے جواب تمہیں  <m> چپکا کب تک سنا کرے کوئی  <e>
<s> صاف باتوں میں تو کدورت ہے  <m> اور لگاوٹ سے ظاہر الفت ہے  <e>
<s> غیر سے بھی کبھی تو بگڑے گی  <m> روٹھنا تو تمہاری عادت ہے  <e>
<s> آپ کے لطف میں تو شک ہی نہیں  <m> دل کو کس بات کی شکایت ہے  <e>
<s> اس ستم گر سے شکوہ کیسے ہو  <m> اور الٹی مجھے ندامت ہے  <e>
<s> بولے دکھلا کے آئینہ شب وصل  <m> دیکھیے تو یہی وہ صورت ہے  <e>
<s> موت کو بھی نظر نہیں آتا  <m> ناتوانی نہیں قیامت ہے  <e>
<s> کچھ کہا ہوگا اس نے بھی قاصد  <m> کچھ نہ کچھ تیری بھی شرارت ہے  <e>
<s> کہو سب کچھ نہ روٹھنے کی کہو  <m> یہ ہی کہنا تمہارا آفت ہے  <e>
<s> کہتے ہیں سن کے ماجرا میرا  <m> تم سے کس روز ربط تھا میرا  <e>
<s> نامہ بر اس نے تو کہا سب کچھ  <m> تو نے بھی حال کچھ کہا میرا  <e>
<s> اب تو خواہاں وصال کا بھی نہیں  <m> کچھ عجب ہے معاملہ میرا  <e>
<s> اور کس کو سناتے ہو مجھ کو  <m> اور کس کا یہ ذکر تھا میرا  <e>
<s> یہ بھی کیا بات آئی اس دن کی  <m> یہ بھی کہیے قصور تھا میرا  <e>
<s> مجھ سے پھر پوچھنے سے کیا حاصل  <m> گر سمجھتے ہو مدعا میرا  <e>
<s> کچھ کسی بات کا خیال بھی ہے  <m> غیر کے سامنے گلا میرا  <e>
<s> دیکھ کر اس کا پھیرا لینا منہ  <m> اور حسرت سے دیکھنا میرا  <e>
<s> کچھ تو باعث ہے میرے آنے کا  <m> کچھ تو تم سے ہے واسطا میرا  <e>
<s> بے وفا کہتے ہیں سبھی تم کو  <m> کہیے اس میں قصور کیا میرا  <e>
<s> ایسی باتیں تو غیر کی ہوں گی  <m> آپ نے نام لے لیا میرا  <e>
<s> حال سن کے مرا نہ یہ تو کہہ  <m> ایک ہی حال ہے ترا میرا  <e>
<s> بے قراری سے شب کٹی ہوگی  <m> ایسا کس دن خیال تھا میرا  <e>
<s> کس نے بے تاب کر دیا مجھ کو  <m> کون آرام لے گیا میرا  <e>
<s> اس قدر آپ کا عتاب رہے  <m> دل کو میرے نہ اضطراب رہے  <e>
<s> نہ پٹی ان سے پیار کی میزان  <m> ہاں مگر رنج بے حساب رہے  <e>
<s> یوں شب وصل کا ہے عالم یاد  <m> جیسے برسوں کی یاد خواب رہے  <e>
<s> حال دل سن کے بول اٹھا قاصد  <m> یاد کس کو یہ سب کتاب رہے  <e>
<s> منتظر ہوں کسی کے آنے کا  <m> کس کی آنکھوں میں آ کے خواب رہے  <e>
<s> صبح کے اس حجاب نے مارا  <m> رات بھر ایسے بے حجاب رہے  <e>
<s> غیر کا منہ اور آپ سے باتیں  <m> ایسی باتوں سے اجتناب رہے  <e>
<s> ہم بھی مر کر عذاب سے چھوٹے  <m> آپ بھی داخل ثواب رہے  <e>
<s> ہائے وہ دن خدا نہ لائے یاد  <m> ہم سے روٹھے جو کچھ جناب رہے  <e>
<s> بحر ہستی سے کوچ ہے درپیش  <m> یاد منصوبۂ حباب رہے  <e>
<s> ایک دم کا یہاں توقف ہے  <m> خیمہ بے چوب بے طناب رہے  <e>
<s> تم سے کچھ کہنے کو تھا بھول گیا  <m> ہاے کیا بات تھی کیا بھول گیا  <e>
<s> بھولی بھولی جو وہ صورت دیکھی  <m> شکوۂ جور و جفا بھول گیا  <e>
<s> دل میں بیٹھا ہے یہ خوف اس بت کا  <m> ہاتھ اٹھے کہ دعا بھول گیا  <e>
<s> خوش ہوں اس وعدہ فراموشی سے  <m> اس نے ہنس کر تو کہا بھول گیا  <e>
<s> حال دل سنتے ہی کس لطف سے ہاے  <m> کچھ کہا کچھ جو رہا بھول گیا  <e>
<s> واں کس امید پہ پھر جاے کوئی  <m> اے دل اس بات کو کیا بھول گیا  <e>
<s> ہوش میں آ کے سنا کچھ قاصد  <m> یاد کیا ہے تجھے کیا بھول گیا  <e>
<s> عہد کیا تھا مجھے کچھ یاد نہیں  <m> یہی گر بھول گیا بھول گیا  <e>
<s> میں ادھر بھول گیا رنج فراق  <m> وہ ادھر عذر جفا بھول گیا  <e>
<s> یاد میں ایک صنم کی ناصح  <m> میں تو سب کچھ بخدا بھول گیا  <e>
<s> خیر مجھ پر تو جو گزری گزری  <m> شکر وہ طرز وفا بھول گیا  <e>
<s> دیکھیے تو خیال خام مرا  <m> آپ سے اور برائی کام مرا  <e>
<s> کہیں اس بزم تک رسائی ہو  <m> پھر کوئی دیکھے اہتمام مرا  <e>
<s> شب کی باتوں پر اب بگڑتے ہو  <m> آنکھ اٹھا کر تو لو سلام مرا  <e>
<s> نام اک بت کا لب پہ ہے واعظ  <m> ہے یہی ورد صبح و شام مرا  <e>
<s> کہیے گر ربط مدعی سے ہے  <m> کہتے ہیں دوستی تجھی سے ہے  <e>
<s> دیکھیے آگے آگے کیا کچھ ہو  <m> دل کی حرکت یہ کچھ ابھی سے ہے  <e>
<s> اس کی الفت میں جیتے جی مرنا  <m> فائدہ یہ بھی زندگی سے ہے  <e>
<s> ضد ہے گر ہے تو ہو سبھی کے ساتھ  <m> یا نہ ملنے کی ضد مجھی سے ہے  <e>
<s> خوف سے تم سے کہہ نہیں سکتے  <m> دل میں اک آرزو کبھی سے ہے  <e>
<s> مجھ سے پوچھو ہو کس سے الفت ہے  <m> تم سمجھتے نہیں کسی سے ہے  <e>
<s> رنجش غیر سے نہیں مطلب  <m> کام ہم کو تری خوشی سے ہے  <e>
<s> اس قدر آپ ہم پہ ظلم کریں  <m> اس کا انصاف آپ ہی سے ہے  <e>
<s> صدمے یوں غیر پر نہیں آتے  <m> تمہیں جور اس قدر نہیں آتے  <e>
<s> پھر تسلی کی کون سی صورت  <m> خواب میں بھی نظر نہیں آتے  <e>
<s> آتے ہیں جب کہ ناامید ہوں ہم  <m> کبھی وہ وعدے پر نہیں آتے  <e>
<s> روز کے انتظار نے مارا  <m> صاف کہہ دو اگر نہیں آتے  <e>
<s> نہیں معلوم اس کا کیا باعث  <m> روز کہتے ہیں پر نہیں آتے  <e>
<s> اور تم کس کے گھر نہیں جاتے  <m> ایک میرے ہی گھر نہیں آتے  <e>
<s> اب تو ہے قہر آپ کا جانا  <m> نہیں آتے اگر نہیں آتے  <e>
<s> سچ ہے حیلے مجھی کو آتے ہیں  <m> اور تمہیں کس قدر نہیں آتے  <e>
<s> یاد ماضی یہ کیا کیا تو نے  <m> ہنستے ہنستے رلا دیا تو نے  <e>
<s> مسکرا کر مزاج کیا پوچھا  <m> دکھتی رگ کو دبا دیا تو نے  <e>
<s> رنگ و بو میں بھی دل کشی نہ رہی  <m> رنگ ایسا چڑھا دیا تو نے  <e>
<s> مرحبا اے خیال زلف بتاں  <m> اجڑے گھر کو بسا دیا تو نے  <e>
<s> صبح امید شکریہ تیرا  <m> تیرگی کو مٹا دیا تو نے  <e>
<s> غم میں آیا نظر نشاط کا رنگ  <m> ہم کو جینا سکھا دیا تو نے  <e>
<s> عشق کی داستان کیا کہئے  <m> خامشی ہے زبان کیا کہئے  <e>
<s> ایک دل پر ہزار الزامات  <m> صبر کا امتحان کیا کہئے  <e>
<s> تیر و نشتر کی بات ہی کیا ہے  <m> ہوں جو ابرو کمان کیا کہئے  <e>
<s> دیکھ کر اک جمال رعنائی  <m> آرزو ہے جوان کیا کہئے  <e>
<s> شیوۂ حسن بے وفائی ہے  <m> آپ سے مہربان کیا کہئے  <e>
<s> منزل عشق ہے کٹھن یارو  <m> شوق کا امتحان کیا کہئے  <e>
<s> فطرت حسن ہے بہت بے باک  <m> عشق ہے بے زبان کیا کہئے  <e>
<s> ہے زعیم جہان شعر و ادب  <m> خضر کا خاندان کیا کہئے  <e>
<s> حسن کو بے نقاب ہونے دو  <m> عشق کو کامیاب ہونے دو  <e>
<s> زیست غرق شراب ہونے دو  <m> ہر حقیقت کو خواب ہونے دو  <e>
<s> طور و موسیٰ سے ماورا ہیں ہم  <m> راز کا سد باب ہونے دو  <e>
<s> دیکھنا ہے ابھی حیات کو جشن  <m> اک نیا انقلاب ہونے دو  <e>
<s> میں بلا نوش و بادہ خوار سہی  <m> میری ہستی خراب ہونے دو  <e>
<s> آج کی شب تو ان کی محفل میں  <m> عشق کو باریاب ہونے دو  <e>
<s> بے زبانی زبان ہوتی ہے  <m> عشق کی داستان ہوتی ہے  <e>
<s> دل کو آیا ہے پھر کسی کا خیال  <m> پھر تمنا جوان ہوتی ہے  <e>
<s> کون پائے گا تاب نظارہ  <m> ان کی ابرو کمان ہوتی ہے  <e>
<s> کیا ہوا لب اگر نہیں ہلتے  <m> آنکھ خود اک زبان ہوتی ہے  <e>
<s> جس کو کہتے ہیں زندگی سب لوگ  <m> حسرتوں کا جہاں ہوتی ہے  <e>
<s> ان کا جلوہ ہوا ہے پیش نظر  <m> جستجو کامران ہوتی ہے  <e>
<s> غم کا حامل نہ کچھ خوشی کا ہے  <m> دل گرفتار عاشقی کا ہے  <e>
<s> حسن اور مائل کرم توبہ  <m> یہ مقدر کسی کسی کا ہے  <e>
<s> کوئی لوٹا گیا سر منزل  <m> تذکرہ ہر جگہ اسی کا ہے  <e>
<s> وہ نظر بھر کے دیکھتا ہی نہیں  <m> عکس دل میں مگر اسی کا ہے  <e>
<s> موت سے تو مفر نہیں ہرگز  <m> اصل ماتم تو زندگی کا ہے  <e>
<s> نیند آنکھوں سے شوق سے جائے  <m> رنج فرقت میں بیکلی کا ہے  <e>
<s> عشق کا ایک گھر ہمارا ہے  <m> باقی سارا جہاں تمہارا ہے  <e>
<s> اس سے مانگو جو سب کو دیتا ہے  <m> مفلسوں کا وہی سہارا ہے  <e>
<s> ایک کانٹا بھی چھو نہیں سکتے  <m> یوں تو سارا چمن ہمارا ہے  <e>
<s> زندگی سے حساب کر لیتے  <m> ہم کو احساس بس تمہارا ہے  <e>
<s> میرے ہم راہ جب نہیں ہو تم  <m> مجھ کو جینا نہیں گوارا ہے  <e>
<s> مجھ کو گھیرا ہے جب مصائب نے  <m> میرے دل نے تمہیں پکارا ہے  <e>
<s> اب تو جینے کی کوئی آس نہیں  <m> تیری یادیں بھی میرے پاس نہیں  <e>
<s> سیکھ لیتے ہیں وہ فن الفت  <m> دیر میں عشق کا کلاس نہیں  <e>
<s> دیکھ لوں تیری نرگسی آنکھیں  <m> اور کوئی بھی مجھ کو پیاس نہیں  <e>
<s> پی رہا ہوں میں اشک غم ساقی  <m> مے سے لبریز یہ گلاس نہیں  <e>
<s> جب سے مجھ سے بچھڑ گیا کوئی  <m> زندگی آئی مجھ کو راس نہیں  <e>
<s> صحن گلشن کے پھول شرمائے  <m> کوئی بھی تجھ سا خوش لباس نہیں  <e>
<s> جو تھا قسمت میں وہ نظر آیا  <m> غم میں بھی رہ کے میں اداس نہیں  <e>
<s> کیا کہیں کس سے پیار کر بیٹھے  <m> اپنے دل کو فگار کر بیٹھے  <e>
<s> صبر کی اک قبا جو باقی تھی  <m> اس کو بھی تار تار کر بیٹھے  <e>
<s> آج پھر ان کی آمد آمد ہے  <m> ہم خزاں کو بہار کر بیٹھے  <e>
<s> وائے اس بت کا وعدۂ فردا  <m> عمر بھر انتظار کر بیٹھے  <e>
<s> خود جو غم ہیں تو آئنہ حیراں  <m> کس غضب کا سنگھار کر بیٹھے  <e>
<s> ہم تہی دست تجھ کو کیا دیتے  <m> جان تجھ پر نثار کر بیٹھے  <e>
<s> بحر ہستی میں صحبت احباب  <m> یوں ہے جیسے بروئے آب حباب  <e>
<s> گردش آسماں میں ہم کیا ہیں  <m> پر کاہے میانۂ گرداب  <e>
<s> بادۂ ناب کیا ہے خون جگر  <m> زردئ رنگ ہے شب مہتاب  <e>
<s> جس کو رقص و سرود کہتے ہیں  <m> وہ بھی ہے اک ہوائے خانہ خراب  <e>
<s> عمر کہتے ہیں جس کو وہ کیا ہے  <m> مثل تحریر موج نقش بر آب  <e>
<s> جسم کیا روح کی ہے جولا نگاہ  <m> روح کیا اک سوار پا بہ رکاب  <e>
<s> حسن اور عشق کیا ہیں یہ بھی ہیں  <m> خطفہ برق و قطرۂ سیماب  <e>
<s> زندگانی و مرگ بھی کیا ہیں  <m> ایک مثل خیال و دیگر خواب  <e>
<s> فرصت عمر قطرۂ شبنم  <m> وصل محبوب گوہر نایاب  <e>
<s> کیوں نہ عشرت دو چند ہو جو ہے  <m> یار مہ چہرہ اور شب مہتاب  <e>
<s> یہ جو گل رو نگار ہنستے ہیں  <m> فتنہ گر ہیں ہزار ہنستے ہیں  <e>
<s> عرض بوسے کی سچ نہ جانو تم  <m> ہم تو اے گلعذار ہنستے ہیں  <e>
<s> دل کو دے مفت ہنستے ہیں ہم یوں  <m> جس طرح شرمسار ہنستے ہیں  <e>
<s> ہم جو کرتے ہیں عشق پیری میں  <m> خوبرو بار بار ہنستے ہیں  <e>
<s> حسن اس شوخ کا اہا ہاہا  <m> جن نے دیکھا کہا اہا ہاہا  <e>
<s> زلف ڈالے ہے گردن دل میں  <m> دام کیا کیا بڑھا اہا ہاہا  <e>
<s> تیغ ابرو بھی کرتی ہے دل پر  <m> وار کیا کیا نیا اہا ہاہا  <e>
<s> آن پر آن وہ اجی او ہو  <m> اور ادا پر ادا اہا ہاہا  <e>
<s> ناز سے جو نہ ہو وہ کرتی ہے  <m> چپکے چپکے حیا اہا ہاہا  <e>
<s> طائر دل پہ اس کا باز نگاہ  <m> جس گھڑی آ پڑا اہا ہاہا  <e>
<s> اس کی پھرتی اور اس کی لپ چھپ کا  <m> کیا تماشا ہوا اہا ہاہا  <e>
<s> بزم خوباں میں جب گیا وہ شوخ  <m> اپنی سج دھج بنا اہا ہاہا  <e>
<s> جن دنوں ہم کو اس سے تھا اخلاص  <m> کھل رہا تھا وہ جا بجا اخلاص  <e>
<s> اس کو بھی ہم سے تھی بہت الفت  <m> اور ہمیں اس سے تھا بڑا اخلاص  <e>
<s> مل کے جب بیٹھتے تھے آپس میں  <m> تھا دکھاتا عجب مزا اخلاص  <e>
<s> ہم یہ بولے کدھر گئی الفت  <m> وہ یہ بولا کدھر گیا اخلاص  <e>
<s> نامۂ یار جو سحر پہونچا  <m> خوش رقم خوب وقت پر پہونچا  <e>
<s> میں نے اس کو کہا کہ اے محبوب  <m> اس لیے میں نہیں ادھر پہونچا  <e>
<s> یوں سنا تھا تم آپی آتے ہو  <m> اس میں نامہ یہ پر گہر پہونچا  <e>
<s> مجھ کو پہونچا ہی جانو اپنے پاس  <m> آج کل شام یا سحر پہونچا  <e>
<s> شیوۂ ناز ہوش چھل جانا  <m> طرز رفتار دل کچل جانا  <e>
<s> صف مژگاں کے جھوک سے گر کر  <m> ہم سے کب ہو سکا سنبھل جانا  <e>
<s> اس نے آنے کہا ہے صبح اے اشک  <m> تو پلک پر نہ ایک پل جانا  <e>
<s> ہم ابھی منتظر ہیں آنے کے  <m> دن ڈھلے گا تو تو بھی ڈھل جانا  <e>
<s> وہ نہیں ہے تو زندگی کیسی  <m> اس اندھیرے میں روشنی کیسی  <e>
<s> دل کی بربادیوں کے ماتم پر  <m> زیر لب ہے ترے ہنسی کیسی  <e>
<s> کون رہ رہ کے یاد آتا ہے  <m> دل میں رہتی ہے بیکلی کیسی  <e>
<s> سوز دل نے بدن جلا ڈالا  <m> پھر مرے رخ پہ تازگی کیسی  <e>
<s> ہم سفر ہو کے کارواں لوٹا  <m> رہبری میں یہ رہزنی کیسی  <e>
<s> مجھ کو احساس آسماں نہ رہا  <m> چھاؤں زلفوں کی تھی گھنی کیسی  <e>
<s> مجھ سے برباد عشق پر اے دوست  <m> محو حیرت ہوں برہمی کیسی  <e>
<s> رسم دنیا عجیب ہے یارو  <m> غم ہی غم ہے یہاں خوشی کیسی  <e>
<s> دل کی دنیا تباہ کر ڈالی  <m> یہ شرارت یہ دل لگی کیسی  <e>
<s> غم ہے کھانے کو اشک پینے کو  <m> یہ بھی کم کیا ہے اپنے جینے کو  <e>
<s> دل میں ہرگز نہ رکھئے کینے کو  <m> اور بھی غم بہت ہیں جینے کو  <e>
<s> اپنے دل میں چھپائے پھرتا ہوں  <m> میں ترے درد کے دفینے کو  <e>
<s> جس کو کہتی ہے اشک غم دنیا  <m> کوئی دیکھے تو اس نگینے کو  <e>
<s> موج در موج آ رہی ہے صدا  <m> ڈوب جانے دو اب سفینے کو  <e>
<s> لاگ میں ہے لگاؤ کا انداز  <m> کون سمجھے گا اس قرینے کو  <e>
<s> سوچتا ہوں کہ کس سے دوں تشبیہ  <m> اس جبیں پر حسیں پسینے کو  <e>
<s> عشق نے کر دیا ہے مجھ کو نہال  <m> دیکھیے درد کے خزینے کو  <e>
<s> زخم الفت عیاں نہیں ہوتا  <m> آنکھ سے خوں رواں نہیں ہوتا  <e>
<s> حسن کو صرف وہم ہے ورنہ  <m> عشق تو بد گماں نہیں ہوتا  <e>
<s> کوئی منزل بھلا قدم چومے  <m> عزم جب تک جواں نہیں ہوتا  <e>
<s> دیکھیے تو نقاب الٹ کے ذرا  <m> چاند کب تک عیاں نہیں ہوتا  <e>
<s> دیکھ کر غمزدہ سے کچھ چہرے  <m> درد دل کیوں عیاں نہیں ہوتا  <e>
<s> کوہ و صحرا ہو دشت ایمن ہو  <m> گزر اپنا کہاں نہیں ہوتا  <e>
<s> پھول کیسے وہاں نہ خار لگیں  <m> ذکر تیرا جہاں نہیں ہوتا  <e>
<s> میں تو کیا دل بھی میرا اس کا ہے  <m> جو کبھی مہرباں نہیں ہوتا  <e>
<s> زور طوفاں ہے دور ساحل ہے  <m> ناخدا مہرباں نہیں ہوتا  <e>
<s> رازداں کس کو کس طرح سمجھوں  <m> راز دل تو بیاں نہیں ہوتا  <e>
<s> یہ جو انساں خدا کا ہے شہکار  <m> اس کی قسمت پہ ہے خدا کی مار  <e>
<s> مرگ دشمن کی آرزو ہی سہی  <m> دل سے نکلے کسی طرح تو غبار  <e>
<s> نام بدنام ہو چکا حضرت  <m> کیجیے اب تو جرم کا اقرار  <e>
<s> ہوگا دونوں کا خاتمہ بالخیر  <m> اب تصادم میں ہے نہ جیت نہ ہار  <e>
<s> بک چکی جنس نادر و نایاب  <m> ہو چکی ختم گرمئ بازار  <e>
<s> اتفاقی ہے دو دلوں کا ملاپ  <m> کون سنتا ہے ورنہ کس کی پکار  <e>
<s> حسن والوں کا پوچھنا کیا ہے  <m> جتنے دل کش ہیں اتنے دل آزار  <e>
<s> جینا مرنا ہے بن پڑے کی بات  <m> نہ یہ آسان اور نہ وہ دشوار  <e>
<s> کس کو پروا کہ ان پہ کیا گزری  <m> زندگی سے جو ہو گئے بیزار  <e>
<s> ملتفت خود نہ ہو اگر کوئی  <m> آہ بے سود اور فغاں بیکار  <e>
<s> آئینہ سا اندھیری رات کا میں  <m> خواب ہوں خواہش نشاط کا میں  <e>
<s> خوف اک ٹوٹتی قنات کا میں  <m> یا تذبذب حصار ذات کا میں  <e>
<s> چال سے کس کی پٹ گیا ہوں میں  <m> جانے مہرہ ہوں کس بساط کا میں  <e>
<s> میں ہوں اپنے ہنر پہ وارفتہ  <m> یا ہوں قاتل تری صفات کا میں  <e>
<s> ڈوبتی آنکھ میں تصور سا  <m> دھوپ میں رنگ بے حیات کا میں  <e>
<s> بے ثباتی کی دھند میں لپٹا  <m> راستہ ہوں ترے ثبات کا میں  <e>
<s> زندگی کربلا کا اک لمحہ  <m> اور پیاسا لب فرات کا میں  <e>
<s> تیری قربت میں جو رہی ہوگی  <m> رات مغرور ہو رہی ہوگی  <e>
<s> کب سے خوشبو نظر نہیں آئی  <m> اس کے پہلو میں سو رہی ہوگی  <e>
<s> یاد کر کے ہماری فرقت کو  <m> اپنا آنچل بھگو رہی ہوگی  <e>
<s> ہم نے صحرا کو چھان مارا ہے  <m> پیاس پانی میں سو رہی ہوگی  <e>
<s> جا کے شب کو ذرا جگا لاؤ  <m> اس کی زلفوں میں سو رہی ہوگی  <e>
<s> اس کی خوشبو کی چاپ سنتے ہی  <m> پھول کھلنے لگے تھے بیلے میں  <e>
<s> اس نے وعدہ کیا ہے ملنے کا  <m> مجھ سے آئندگاں کے میلے میں  <e>
<s> آؤ ڈھونڈیں کہاں گیا سورج  <m> شام کے سرمئی جھمیلے میں  <e>
<s> اس سے کہنا کہ لوٹ آئے وہ  <m> بات کرنا مگر اکیلے میں  <e>
<s> اس کے چھوتے ہی ہوش کی ناؤ  <m> بہہ گئی خوشبوؤں کے ریلے میں  <e>
<s> لوگ جنت میں جا رہے ہوں گے  <m> اور ہم سٹپٹا رہے ہوں گے  <e>
<s> تم بغاوت کی بات کرتے ہو  <m> ہم تو رسمیں نبھا رہے ہوں گے  <e>
<s> بے زبانی و نارسائی میں  <m> ہم خدا کو بلا رہے ہوں گے  <e>
<s> وہ کہیں گیت گا رہی ہوگی  <m> ہم کہیں تلملا رہے ہوں گے  <e>
<s> حسن مشہور ہو رہا ہوگا  <m> لوگ باتیں بنا رہے ہوں گے  <e>
<s> بات یہ ہے کہ بات کوئی نہیں  <m> میں اکیلا ہوں ساتھ کوئی نہیں  <e>
<s> اب سہولت پہ ہی قناعت ہے  <m> ہوس ممکنات کوئی نہیں  <e>
<s> برگزیدہ ہے میرا سایہ بھی  <m> میرے سائے میں ہاتھ کوئی نہیں  <e>
<s> خوف آئے تو کھانس لیتا ہوں  <m> یعنی فطرت میں گھات کوئی نہیں  <e>
<s> ایک حد میں رکھا گیا ہے مجھے  <m> اور حد سے نجات کوئی نہیں  <e>
<s> کوئی پل جی اٹھے اگر ہم بھی  <m> دم نہ لے پائے گا یہاں دم بھی  <e>
<s> کار بے کار کا اثاثہ ہے  <m> مجھ سے بے جان کے سوا غم بھی  <e>
<s> کیا مرے بس میں کچھ نہیں رکھا  <m> غیب سے آئے گا اگر نم بھی  <e>
<s> جس جگہ اپنی بے بسی ہنس دے  <m> خاک کر پائے گا وہاں رم بھی  <e>
<s> اپنی بے اعتدالیوں کے سبب  <m> میں اگر بڑھ گیا ہوا کم بھی  <e>
<s> تیری آنکھوں کے دو ستارے تھے  <m> جن پہ ہم دو جہان ہارے تھے  <e>
<s> ساری تعریف تھی اسے زیبا  <m> جتنے بہتان تھے ہمارے تھے  <e>
<s> جتنی آنکھیں تھیں ساری میری تھیں  <m> جتنے منظر تھے سب تمہارے تھے  <e>
<s> دن وہی عمر بھر کا حاصل ہیں  <m> جو تری یاد میں گزارے تھے  <e>
<s> سامنے اپنے تو بلا کے تو دیکھ  <m> حوصلہ میرا آزما کے تو دیکھ  <e>
<s> مہ کامل بھی ماند پڑ جائے  <m> اپنا چہرہ اسے دکھا کے تو دیکھ  <e>
<s> آج قوس قزح کا لطف کہاں  <m> اپنے عارض پہ رنگ حیا کے تو دیکھ  <e>
<s> میں تری آخری ضرورت ہوں  <m> تو کبھی مجھ سے دور جا کے تو دیکھ  <e>
<s> جاں بہ لب ہوں قرار آ جائے  <m> اپنی پلکیں ذرا اٹھا کے تو دیکھ  <e>
<s> ہیں دعاؤں سے معجزے ممکن  <m> تو خدا کو کبھی منا کے تو دیکھ  <e>
<s> فیصلہ ہو گیا ہے رات گئے  <m> لوٹنے وہ گیا ہے رات گئے  <e>
<s> وہ سحر کا سفیر تھا شاید  <m> روشنی بو گیا ہے رات گئے  <e>
<s> عشق تو بھی ذرا ٹکا لے کمر  <m> دل بھی اب سو گیا ہے رات گئے  <e>
<s> وقت کانٹے نئے بچھائے گا  <m> راستے دھو گیا ہے رات گئے  <e>
<s> وہ مرے دل میں یوں سما کے گئی  <m> لاکھ چاہا مگر نہ جا کے گئی  <e>
<s> ایک عرصہ ہوا کبھی نہ کھلی  <m> دل پہ جو گرہ وہ لگا کے گئی  <e>
<s> رات غم کی کٹے نہیں کٹتی  <m> صبح اک پل میں مسکرا کے گئی  <e>
<s> مان ٹوٹے تو پھر نہیں جڑتا  <m> بد گمانی کبھی نہ آ کے گئی  <e>
<s> غیر کے گھر سہی وہ آیا تو  <m> غم ہی میرے لئے وہ لایا تو  <e>
<s> دشمنوں کو معاف کر ڈالا  <m> دوستوں سے فریب کھایا تو  <e>
<s> پیڑ کے گھونسلوں کا کیا ہوگا  <m> گھر اسے کاٹ کر بنایا تو  <e>
<s> پھر مرے سامنے تھی اک دیوار  <m> ایک دیوار کو گرایا تو  <e>
<s> کس قدر زور سے ہوئی بارش  <m> میں نے کاغذ کا گھر بنایا تو  <e>
<s> وقت کا سلسلہ نہیں رکتا  <m> لاکھ روکو ذرا نہیں رکتا  <e>
<s> یہ زمیں ہے خداؤں کا مدفن  <m> آدم کج ادا نہیں رکتا  <e>
<s> عشق وہ چار سو سفر ہے جہاں  <m> کوئی بھی راستہ نہیں رکتا  <e>
<s> رفتگاں آئینہ دکھاتا ہے  <m> کچھ بھی ہو ارتقا نہیں رکتا  <e>
<s> ہو گئے ہم شکار پھولوں کے  <m> ہیں غضب اختیار پھولوں کے  <e>
<s> میری تنہائیاں بتاتی ہیں  <m> پھول ہوتے ہیں یار پھولوں کے  <e>
<s> ایک منزل ہے مختلف راہیں  <m> رنگ ہیں بے شمار پھولوں کے  <e>
<s> آج پھولوں کے عالمی دن پر  <m> اس نے بھیجے ہیں خار پھولوں کے  <e>
<s> پھول ہیں شعر بوئے گل دھن ہے  <m> ہم ہیں نغمہ نگار پھولوں کے  <e>
<s> یوں نہیں تھا کہ تیرگی کم تھی  <m> دھوپ سے اپنی دوستی کم تھی  <e>
<s> خواہشوں کے ہجوم تھے لیکن  <m> اپنے حصہ میں زندگی کم تھی  <e>
<s> تم نہ آئے تو بس ہوا اتنا  <m> کل چراغوں میں روشنی کم تھی  <e>
<s> ہاں وہ ہنس کر نہیں ملا پھر بھی  <m> اس کی باتوں میں بے رخی کم تھی  <e>
<s> غم اسے بھی نہ تھا بچھڑنے کا  <m> میری آنکھوں میں بھی نمی کم تھی  <e>
<s> کچھ تغافل مزاج تھا ساقی  <m> اور کچھ اپنی پیاس بھی کم تھی  <e>
<s> اس کا لہجہ تو خوب تھا لیکن  <m> اس کے شعروں میں شاعری کم تھی  <e>
<s> کیوں مجھے دے گیا وہ سناٹے  <m> کیا مرے گھر میں خامشی کم تھی  <e>
<s> ہم پہ وہ مہربان کچھ کم ہے  <m> اس لیے خوش بیان کچھ کم ہے  <e>
<s> مٹ گیا ہوں پر اس کی نظروں میں  <m> اب بھی یہ امتحان کچھ کم ہے  <e>
<s> شہر میں یوں زمیں تو کافی ہے  <m> نیلگوں آسمان کچھ کم ہے  <e>
<s> غم کے سامان کچھ زیادہ ہیں  <m> اس مطابق مکان کچھ کم ہے  <e>
<s> سر چھپاؤں تو پاؤں جلتے ہیں  <m> مجھ پہ یہ سائبان کچھ کم ہے  <e>
<s> زندگی اور دے عذاب مجھے  <m> مجھ پہ عائد لگان کچھ کم ہے  <e>
<s> فصل بارود ہے پہاڑوں پر  <m> اس برس زعفران کچھ کم ہے  <e>
<s> رہنماؤں کی بات کرتے ہو  <m> پارساؤں کی بات کرتے ہو  <e>
<s> جو اڑا لیں سروں سے آنچل بھی  <m> ان ہواؤں کی بات کرتے ہو  <e>
<s> جل رہی ہے زمیں کی کوکھ مگر  <m> تم خلاؤں کی بات کرتے ہو  <e>
<s> مجھ کو محنت کا بھی صلہ نہ ملا  <m> تم دعاؤں کی بات کرتے ہو  <e>
<s> پہلے انساں کو زہر دیتے ہو  <m> پھر دواؤں کی بات کرتے ہو  <e>
<s> میری بستی میں بھوک پلتی ہے  <m> تم بلاؤں کی بات کرتے ہو  <e>
<s> مار ڈالا وفا شعاروں نے  <m> بے وفاؤں کی بات کرتے ہو  <e>
<s> کتنے فرعون مٹ گئے آ کر  <m> کن خداؤں کی بات کرتے ہو  <e>
<s> روح میری الگ ہے جان الگ  <m> ذات کا ناتواں مکان الگ  <e>
<s> ہر طرف پھیلتی ہوئی کرنیں  <m> اک اندھیرے کا خاندان الگ  <e>
<s> ایک ذرہ ہوں اور کچھ بھی نہیں  <m> ہوں بہت کچھ ہے یہ گمان الگ  <e>
<s> قید ہیں آنکھ میں کئی سپنے  <m> اور ہے فکر کی اڑان الگ  <e>
<s> اک طرف شور خانۂ دل میں  <m> عقل رہتی ہے بے زبان الگ  <e>
<s> کر رہا ہے نصیب کی باتیں  <m> اور تدبیر پر ہے مان الگ  <e>
<s> ڈوبتے تیرتے ہوئے قصے  <m> اور حیرت کی داستان الگ  <e>
<s> آدمی روشنی نہیں پائے  <m> جب تلک بندگی نہیں پائے  <e>
<s> چار سو علم کے خزانے ہیں  <m> پر بشر آگہی نہیں پائے  <e>
<s> تار سیماب و سوزن زر سے  <m> چاک دامن کا سی نہیں پائے  <e>
<s> جام آب حیات سے پر تھا  <m> ایک قطرہ بھی پی نہیں پائے  <e>
<s> کتنے ناداں تھے مرنے والے سب  <m> جیسے جینا تھا جی نہیں پائے  <e>
<s> زندگی موت کی پناہ میں ہے  <m> یہ حقیقت مری نگاہ میں ہے  <e>
<s> زندگی غم کا استعارہ ہے  <m> درد جیون کے سال و ماہ میں ہے  <e>
<s> موت کے بعد پھر سے جینا ہے  <m> جانے کیا کیا دل الٰہ میں ہے  <e>
<s> کوئی مجنوں کی آنکھ سے دیکھے  <m> کس قدر نور رو سیاہ میں ہے  <e>
<s> اتنی رفتار روشنی کی نہیں  <m> جتنی سرعت کسی کی آہ میں ہے  <e>
<s> ملک کنعان غرق ظلمت ہے  <m> ماہ کنعان اب بھی چاہ میں ہے  <e>
<s> بن لڑے جنگ ہارنے والے  <m> تیرا دشمن تری سپاہ میں ہے  <e>
<s> زلف زنجیر پا ہوئی جب سے  <m> ہم اسیر معاش ہیں تب سے  <e>
<s> مدرسوں نے بنا دیا نوکر  <m> عمر ساری گنوائی اس ڈھب سے  <e>
<s> پیٹ کی آگ کیوں نہیں بجھتی  <m> جستجو کر رہے ہیں ہم کب سے  <e>
<s> ہم فقط مانگ کر ہی جیتے ہیں  <m> کاش غیرت بھی مانگ لیں رب سے  <e>
<s> اس کو دولت نے کیا اٹھانا ہے  <m> گر گیا جو حیا کے مرکب سے  <e>
<s> ختم قرآں ہے نیکیوں کے لیے  <m> ہم کو مطلب نہیں ہے مطلب سے  <e>
<s> شیخ و صوفی اٹھا کے چنگ و رباب  <m> دیکھ لڑنے چلے ہیں مرحب سے  <e>
<s> تیرگی میں جلا کے دیپ نئے  <m> دشمنی لے رہے ہیں ہم سب سے  <e>
<s> تم اجالوں کی بات مت کرنا  <m> تیرگی شہہ کے ساتھ ہے اب سے  <e>
<s> تجھ کو سوچا تو کھو گئیں آنکھیں  <m> دل کا آئینہ ہو گئیں آنکھیں  <e>
<s> خط کا پڑھنا بھی ہو گیا مشکل  <m> سارا کاغذ بھگو گئیں آنکھیں  <e>
<s> کتنا گہرا ہے عشق کا دریا  <m> اس کی تہ میں ڈبو گئیں آنکھیں  <e>
<s> کوئی جگنو نہیں تصور کا  <m> کتنی ویران ہو گئیں آنکھیں  <e>
<s> دو دلوں کو نظر کے دھاگے سے  <m> اک لڑی میں پرو گئیں آنکھیں  <e>
<s> رات کتنی اداس بیٹھی ہے  <m> چاند نکلا تو سو گئیں آنکھیں  <e>
<s> اب سفر رات میں ہی کرتے ہیں  <m> لوگ اب روشنی سے ڈرتے ہیں  <e>
<s> رہ کے اک شہر بے چراغ میں ہم  <m> روز جیتے ہیں روز مرتے ہیں  <e>
<s> یاد آتے ہیں سارے پس منظر  <m> نقش ماضی کے جب ابھرتے ہیں  <e>
<s> زندگی یوں بکھر گئی جیسے  <m> ٹوٹ کر آئنے بکھرتے ہیں  <e>
<s> گھر کی بوسیدگی چھپانے کو  <m> رنگ دیوار و در میں بھرتے ہیں  <e>
<s> اپنے گھر کے قریب سے اکثر  <m> اجنبی بن کے ہم گزرتے ہیں  <e>
<s> ساقیا ہے یہ جام کا عالم  <m> جیسے ماہ تمام کا عالم  <e>
<s> کبک رفتار اپنی بھول گئے  <m> دیکھو اس کے خرام کا عالم  <e>
<s> اب خدا پھر ہمیں نہ دکھلائے  <m> شب ہجراں کی شام کا عالم  <e>
<s> تجھ پہ ہے ان دنوں میں نام خدا  <m> کچھ عجب دھوم دھام کا عالم  <e>
<s> پی کے گرنے کا ہے خیال ہمیں  <m> ساقیا لیجیو سنبھال ہمیں  <e>
<s> شب نہ آئے جو اپنے وعدے پر  <m> گزرے کیا کیا نہ احتمال ہمیں  <e>
<s> تیرے غصہ نے ایک دم میں کیا  <m> مردۂ صد ہزار سال ہمیں  <e>
<s> دل میں مضمر ہے معنیٔ باقی  <m> کسی صورت نہیں زوال ہمیں  <e>
<s> تیرے آنے کی جب خبر مہکے  <m> تیری خوشبو سے سارا گھر مہکے  <e>
<s> شام مہکے ترے تصور سے  <m> شام کے بعد پھر سحر مہکے  <e>
<s> رات بھر سوچتا رہا تجھ کو  <m> ذہن و دل میرے رات بھر مہکے  <e>
<s> یاد آئے تو دل منور ہو  <m> دید ہو جائے تو نظر مہکے  <e>
<s> وہ گھڑی دو گھڑی جہاں بیٹھے  <m> وہ زمیں مہکے وہ شجر مہکے  <e>
<s> دوسرا فیصلہ نہیں ہوتا  <m> عشق میں مشورہ نہیں ہوتا  <e>
<s> خود ہی سو راستے نکلتے ہیں  <m> جب کوئی راستہ نہیں ہوتا  <e>
<s> جب تلک روبرو نہ ہو کوئی  <m> آئنہ آئنہ نہیں ہوتا  <e>
<s> اپنا سمجھا تو کہہ دیا ورنہ  <m> غیر سے تو گلہ نہیں ہوتا  <e>
<s> کچھ نہ کچھ پہلے کھونا پڑتا ہے  <m> مفت میں تجربہ نہیں ہوتا  <e>
<s> کوئی مجھ میں ہے میں کسی میں ہوں  <m> میں اندھیرا ہوں روشنی میں ہوں  <e>
<s> تیرے غم میں ہوں میں خوشی میں ہوں  <m> دھوپ میں اور چاندنی میں ہوں  <e>
<s> موت جس سے نجات دیتی ہے  <m> قید ایسی ہی زندگی میں ہوں  <e>
<s> کیوں مرے دوست مجھ سے بچتے ہیں  <m> ایسا لگتا ہے مفلسی میں ہوں  <e>
<s> آپ جن کے قریب ہوتے ہیں  <m> وہ بڑے خوش نصیب ہوتے ہیں  <e>
<s> جب طبیعت کسی پر آتی ہے  <m> موت کے دن قریب ہوتے ہیں  <e>
<s> مجھ سے ملنا پھر آپ کا ملنا  <m> آپ کس کو نصیب ہوتے ہیں  <e>
<s> ظلم سہہ کر جو اف نہیں کرتے  <m> ان کے دل بھی عجیب ہوتے ہیں  <e>
<s> عشق میں اور کچھ نہیں ملتا  <m> سیکڑوں غم نصیب ہوتے ہیں  <e>
<s> دل ہماری طرف سے صاف کرو  <m> جو ہوا سو ہوا معاف کرو  <e>
<s> مجھ سے کہتی ہے اس کی شان کرم  <m> تم گناہوں کا اعتراف کرو  <e>
<s> حسن ان کو یہ رائے دیتا ہے  <m> کام امید کے خلاف کرو  <e>
<s> حضرت دل یہی ہے دیر و حرم  <m> خانۂ یار کا طواف کرو  <e>
<s> میں کسی شوخ کی گلی میں نہیں  <m> زندگی میری زندگی میں نہیں  <e>
<s> ہم وفا کی امید کیا رکھیں  <m> کس میں ہوگی جو آپ ہی میں نہیں  <e>
<s> کوئی کیسا ہے کوئی کیسا ہے  <m> آدمیت ہر آدمی میں نہیں  <e>
<s> تذکرہ ہی وفا کا سنتا ہوں  <m> یہ کسی میں ہے یا کسی میں نہیں  <e>
<s> اس کا ملنا ہے اپنے کھونے پر  <m> فی الحقیقت خدا خودی میں نہیں  <e>
<s> کس سے پوچھوں کہ رات کیا گزری  <m> اہل بزم اپنے ہوش ہی میں نہیں  <e>
<s> وہ گھٹا آسمان پر اٹھی  <m> عذر اب مجھ کو مے کشی میں نہیں  <e>
<s> گفتگو ان کی دوستی میں ہے  <m> شک ہمیں ان کی دشمنی میں نہیں  <e>
<s> ہے خودی اور بے خودی کچھ اور  <m> بے خودی کا مزہ خودی میں نہیں  <e>
<s> کوئی چلمن اٹھائے بیٹھا ہے  <m> کوئی اپنے حواس ہی میں نہیں  <e>
<s> غور سے دیکھیے تو سب کچھ ہے  <m> کون سی بات آدمی میں نہیں  <e>
<s> یہ بھی ہو وہ بھی ہو تو لطف آئے  <m> کچھ نہیں لاگ اگر لگی میں نہیں  <e>
<s> بے کسی میں یہی ہوں پاس کہیں  <m> میں کہیں ہوں مرے حواس کہیں  <e>
<s> میں تجھے با وفا سمجھتا ہوں  <m> نہ غلط ہو مرا قیاس کہیں  <e>
<s> کعبہ و دیر میں تو ڈھونڈھ چکے  <m> وہ نہ ہو دل کے آس پاس کہیں  <e>
<s> یہ خلاصہ ہے دفتر غم کا  <m> کہیں شکوہ ہے التماس کہیں  <e>
<s> دل کے اندر چلو تو اچھا ہے  <m> تم مرے گھر چلو تو اچھا ہے  <e>
<s> ایک عرصے سے قید ہو گھر میں  <m> آج باہر چلو تو اچھا ہے  <e>
<s> در بدر کب تلک پھرو گے تم  <m> آؤ اب گھر چلو تو اچھا ہے  <e>
<s> آسمانوں پہ کیا چلو گے تم  <m> اس زمیں پر چلو تو اچھا ہے  <e>
<s> اٹھ چکا ہے پڑاؤ خوابوں کا  <m> ہم ہیں اور سلسلہ سرابوں کا  <e>
<s> آگہی ہے صلیب جذبوں کی  <m> زندگی ہے سفر عذابوں کا  <e>
<s> فکر یہ ہے سکوں سے رات کٹے  <m> ذکر چلتا ہے انقلابوں کا  <e>
<s> شہر اپنا ہرا بھرا اک باغ  <m> چلتے پھرتے ہوئے گلابوں کا  <e>
<s> چاندنی کے سبھی چراغوں میں  <m> خون جلتا ہے آفتابوں کا  <e>
<s> عکس پانی میں جل گئے کتنے  <m> جگنوؤں سے بہل گئے کتنے  <e>
<s> کہکشاں مانگ میں سنورنے لگی  <m> رنگ کاجل میں ڈھل گئے کتنے  <e>
<s> آئے سب راستے مرے گھر تک  <m> آسماں تک نکل گئے کتنے  <e>
<s> بات پھیلی شفق کناروں تک  <m> چاند تارے اجل گئے کتنے  <e>
<s> دھیان کا در کھلا تو یادوں کے  <m> دیپ آنکھوں میں جل گئے کتنے  <e>
<s> ہوتے ہوتے یہ طور عام ہوا  <m> گرتے گرتے سنبھل گئے کتنے  <e>
<s> وہ بھی خوابوں کے ہم سفر ٹھہرے  <m> قافلے رخ بدل گئے کتنے  <e>
<s> کوئی حرف دعا ہوا بھی نہیں  <m> حادثے جاں سے ٹل گئے کتنے  <e>
<s> دیدۂ اشکبار لے کے چلے  <m> ہم تری یادگار لے کے چلے  <e>
<s> دل میں تصویر یار لے کے چلے  <m> ہم قفس میں بہار لے کے چلے  <e>
<s> خواہش دید لے کے آئے تھے  <m> حسرت انتظار لے کے چلے  <e>
<s> سامنے اس کے ایک بھی نہ چلی  <m> دل میں باتیں ہزار لے کے چلے  <e>
<s> ہوس گل میں ہم بھی آئے تھے  <m> دامن تار تار لے کے چلے  <e>
<s> جو مرے ساتھ ڈوبنا چاہے  <m> مجھ کو دریا کے پار لے کے چلے  <e>
<s> تم سے اپنا ہی بار اٹھ نہ سکا  <m> ہم زمانے کا بار لے کے چلے  <e>
<s> ہم نہ عیسیٰ نہ سرمد و منصور  <m> لوگ کیوں سوئے دار لے کے چلے  <e>
<s> بھر کے دامن میں خاک اس در کی  <m> ہم تو کوئے نگار لے کے چلے  <e>
<s> زندگی مختصر ملی تھی ہمیں  <m> حسرتیں بے شمار لے کے چلے  <e>
<s> کیوں ملی تھی حیات یاد کرو  <m> یاد رکھنے کی بات یاد کرو  <e>
<s> کون چھوٹا کہاں کہاں چھوٹا  <m> راہ کے حادثات یاد کرو  <e>
<s> ابھی کل تک وفا کی راہوں میں  <m> تم بھی تھے میرے ساتھ یاد کرو  <e>
<s> مجھ سے کیا پوچھتے ہو حال مرا  <m> خود کوئی واردات یاد کرو  <e>
<s> جس دم آنکھیں ملی تھی آنکھوں سے  <m> تھی کہاں کائنات یاد کرو  <e>
<s> بھول آئے جبیں کو رکھ کے کہاں  <m> کہاں پہنچے تھے رات یاد کرو  <e>
<s> دل کو آئینہ گر بنانا ہے  <m> آئینے کے صفات یاد کرو  <e>
<s> نکلے گا چاند انہیں اندھیروں سے  <m> ان سے ملنے کی رات یاد کرو  <e>
<s> چھوڑو جانے دو جو ہوا سو ہوا  <m> آج کیوں کل کی بات یاد کرو  <e>
<s> ہائے کیسی وہ شام ہوتی ہے  <m> داستاں جب تمام ہوتی ہے  <e>
<s> یہ تو باتیں ہیں صرف زاہد کی  <m> کہیں مے بھی حرام ہوتی ہے  <e>
<s> شام فرقت کی الجھنیں توبہ  <m> کس غضب کی یہ شام ہوتی ہے  <e>
<s> عشق میں اور قرار کیا معنی  <m> زندگی تک حرام ہوتی ہے  <e>
<s> ہو کے آتی ہے جب ادھر سے صبا  <m> کتنی نازک خرام ہوتی ہے  <e>
<s> یہ تصدق ہے ان کی زلفوں کا  <m> میری ہر صبح شام ہوتی ہے  <e>
<s> جب بھی ہوتی ہیں جنتیں تقسیم  <m> حور زاہد کے نام ہوتی ہے  <e>
<s> لمحے آتے ہیں وہ بھی الفت میں  <m> جب خموشی کلام ہوتی ہے  <e>
<s> پینے والا ہو گر تو ساقی کی  <m> ہر نظر دور جام ہوتی ہے  <e>
<s> ہر ادا ہم ادا شناسوں کی  <m> زندگی کا پیام ہوتی ہے  <e>
<s> خیر مانگی جو آشیانے کی  <m> آندھیاں ہنس پڑیں زمانے کی  <e>
<s> میرے غم کو سمجھ سکا نہ کوئی  <m> مجھ کو عادت ہے مسکرانے کی  <e>
<s> دل سا گھر ڈھا دیا تو کس منہ سے  <m> بات کرتے ہو گھر بسانے کی  <e>
<s> حسن کی بات عشق کے قصے  <m> بات کرتے ہو کس زمانے کی  <e>
<s> دل ہی قابو میں اب نہیں میرا  <m> یہ قیامت تری ادا نے کی  <e>
<s> کچھ تو طوفاں کی زد میں ہم آئے  <m> کچھ نوازش بھی نا خدا نے کی  <e>
<s> مجھ کو تم یاد اور بھی آئے  <m> کوششیں جتنی کی بھلانے کی  <e>
<s> دشمن جاں کئی قبیلے ہوئے  <m> پھر بھی خوشبو کے ہاتھ پیلے ہوئے  <e>
<s> بدگمانی کے سرد موسم میں  <m> میری گڑیا کے ہاتھ نیلے ہوئے  <e>
<s> جب زمیں کی زباں چٹخنے لگی  <m> تب کہیں بارشوں کے حیلے ہوئے  <e>
<s> وقت نے خاک وہ اڑائی ہے  <m> شہر آباد تھے جو ٹیلے ہوئے  <e>
<s> جب پرندوں کی سانس رکنے لگی  <m> تب ہواؤں کے کچھ وسیلے ہوئے  <e>
<s> کوئی بارش تھی بدگمانی کی  <m> سارے کاغذ ہی دل کے گیلے ہوئے  <e>
<s> راستے سے گئے ہٹائے ہم  <m> پھر بھی منزل کے پاس آئے ہم  <e>
<s> تھے حقیقت نظر نہ آئے ہم  <m> جب ہوئے خواب جگمگائے ہم  <e>
<s> گو چلے تھے پہنچ نہ پائے ہم  <m> ہم وہیں ہیں جہاں سے آئے ہم  <e>
<s> اپنا بادل تلاشنے کے لیے  <m> عمر بھر دھوپ میں نہائے ہم  <e>
<s> منزلیں ان کی ہر سفر ان کا  <m> راستے تھے بنے بنائے ہم  <e>
<s> شور دن کا پلا گیا چپی  <m> نیند آئی تو بڑبڑائے ہم  <e>
<s> تیری گلیوں کو گھر کیا جب سے  <m> زندگی کے قریب آئے ہم  <e>
<s> ساتھ لے کر مکان کیا چلتے  <m> گھر کو پھر گھر ہی چھوڑ آئے ہم  <e>
<s> تجھ پہ غصہ تھے اس لیے جاناں  <m> بے سبب خود پہ تمتمائے ہم  <e>
<s> جب سے ہم بن گئے تری آنکھیں  <m> دیکھ لے روز ڈبڈبائے ہم  <e>
<s> درد کی آنچ غم کی بھٹی تھی  <m> پھر سراپا گئے پکائے ہم  <e>
<s> یہ جو مجھ میں عذاب ہے پیارے  <m> اس کی چپ کا جواب ہے پیارے  <e>
<s> آس اب آسماں سے رکھی ہے  <m> چھت کا موسم خراب ہے پیارے  <e>
<s> اشک آہیں خوشی ٹھہاکے ساتھ  <m> زندگی وہ کتاب ہے پیارے  <e>
<s> پیار اگر ہے تو اس کی حد پانا  <m> سب سے مشکل حساب ہے پیارے  <e>
<s> کٹ چکی ہیں تمام زنجیریں  <m> پھر بھی خانہ خراب ہے پیارے  <e>
<s> کون تیرا ہے کس کا ہے تو بھی  <m> ایسا کوئی حساب ہے پیارے  <e>
<s> دل میں چھپ کر بھی خوشبوئیں دے گی  <m> ہر تمنا گلاب ہے پیارے  <e>
<s> خشک آنکھوں کے آس پاس کہیں  <m> دل نے اک جھیل سی بنا لی ہے  <e>
<s> لہلہاتے ہیں درد کے پودے  <m> عشق کا باغ یاد مالی ہے  <e>
<s> روند جاتا ہے یہ کناروں کو  <m> اسے دریا کہیں موالی ہے  <e>
<s> ایک تصویر کو ہٹایا بس  <m> دل کی دیوار خالی خالی ہے  <e>
<s> آپ کا نام بھی نہیں لیتے  <m> پیاس ہونٹوں پہ اب سجا لی ہے  <e>
<s> اے تھکن کچھ تو بول کیا تو نے  <m> منزلوں میں جگہ بنا لی ہے  <e>
<s> میں ہوا کامیاب مر کر بھی  <m> آنکھ قاتل نے وہ جھکا لی ہے  <e>
<s> کیا بھروسہ ملیں وہ یا نہ ملیں  <m> ہم نے اک آرزو کما لی ہے  <e>
<s> یہ جو ہم اپنی خانقاہ میں ہیں  <m> اس کا مطلب تری نگاہ میں ہیں  <e>
<s> تھک چکا ہوں میں ان سے مل مل کر  <m> اور کتنے درخت راہ میں ہیں  <e>
<s> شعر پر داد دے رہے ہو تم  <m> طنز لیکن تمہاری واہ میں ہیں  <e>
<s> یہ جو مستی ہے غم کا پردہ ہے  <m> قہقہے گم ہماری آہ میں ہیں  <e>
<s> چاند نکلا نہیں ابھی لیکن  <m> کچھ ستارے چراغ گاہ میں ہیں  <e>
<s> اشک کو رائیگاں سمجھتے ہو  <m> تم مرا دکھ کہاں سمجھتے ہو  <e>
<s> سچ بتاؤ پھر اپنے بارے میں  <m> گر مجھے رازداں سمجھتے ہو  <e>
<s> شب گزیدہ ہوں دل شکستہ نہیں  <m> آگ ہوں میں دھواں سمجھتے ہو  <e>
<s> سنتے رہتے ہو کیوں توجہ سے  <m> کیا مری داستاں سمجھتے ہو  <e>
<s> کیا سمجھتے ہو تم اگر تم بھی  <m> عشق کو امتحاں سمجھتے ہو  <e>
<s> گھوم کر دیکھتے ہو دنیا کو  <m> راز کون و مکاں سمجھتے ہو  <e>
<s> یہ جو سائے ستا رہے تھے مجھے  <m> کس لیے آزما رہے تھے مجھے  <e>
<s> خود ہی منظر سے ہٹ گئے ہو تم  <m> راستے سے ہٹا رہے تھے مجھے  <e>
<s> اپنے اندر جو جھانک کر دیکھا  <m> کتنے ہی درد کھا رہے تھے مجھے  <e>
<s> میں گل عکس تھا سبھی چہرے  <m> آئنے میں کھلا رہے تھے مجھے  <e>
<s> کوئی نغمہ نہ گیت ہوں پھر بھی  <m> وسوسے گنگنا رہے تھے مجھے  <e>
<s> میں اندھیرے میں تھا مگر کچھ لوگ  <m> روشنی میں بلا رہے تھے مجھے  <e>
<s> خاک تھی خاکدان میں کیا تھا  <m> ہم سے پہلے جہان میں کیا تھا  <e>
<s> جاں ہتھیلی پہ تھی پتنگوں کی  <m> جانے اس شمع دان میں کیا تھا  <e>
<s> اب تو آسیب ہے مرے گھر میں  <m> قبل اس کے مکان میں کیا تھا  <e>
<s> کھینچتا تھا وہ نقش پا ہم کو  <m> نقش کیا تھا نشان میں کیا تھا  <e>
<s> دیوتا کہہ رہے تھے لوگ جسے  <m> وہ ہماری زبان میں کیا تھا  <e>
<s> عمر بھر مل سکے نہ ہم دونوں  <m> وسوسہ درمیان میں کیا تھا  <e>
<s> میں رہوں گا دئے کے ساتھ یہاں  <m> کیا چلیں گے ہوا کے ہاتھ یہاں  <e>
<s> کوئی آہٹ سنائی دیتی ہے  <m> کون رہتا ہے میرے ساتھ یہاں  <e>
<s> مرنے والو پلٹ کے دیکھو ذرا  <m> کاٹتا ہے کوئی حیات یہاں  <e>
<s> ساتویں سمت ہے مجھے درکار  <m> کم ہوئی مجھ پہ شش جہات یہاں  <e>
<s> کس نے کھولی ہے میری الماری  <m> میں نے رکھے تھے کاغذات یہاں  <e>
<s> اگلے وقتوں میں دل تھا سینے میں  <m> اب دھڑکتی ہے کائنات یہاں  <e>
<s> جیت اور ہار میں پڑے ہوئے ہیں  <m> لوگ معیار میں پڑے ہوئے ہیں  <e>
<s> اب گزرتا ہے وقت تیزی سے  <m> ہم بھی رفتار میں پڑے ہوئے ہیں  <e>
<s> ہم مقید ہیں تیرے ہونٹوں میں  <m> اور انکار میں پڑے ہوئے ہیں  <e>
<s> ان چراغوں کو کام میں لاؤ  <m> جو بھی بیکار میں پڑے ہوئے ہیں  <e>
<s> جھاڑ آیا ہوں اپنے دامن کو  <m> داغ بازار میں پڑے ہوئے ہیں  <e>
<s> مجھ میں پیوست ہو چکی ہو تم  <m> میرے اندر کی خامشی ہو تم  <e>
<s> کیا فقط شوق رہ گیا ہوں میں  <m> کس طرح بات کر رہی ہو تم  <e>
<s> خاص یہ ہے کے میں نہیں بدلہ  <m> اور دلچسپ کے وہی ہو تم  <e>
<s> اتنا اندازۂ سفر ہے مجھے  <m> آخری موڑ پہ کھڑی ہو تم  <e>
<s> کس قدر چیخنے لگا ہوں میں  <m> کتنی خاموش ہو گئی ہو تم  <e>
<s> خواب میں کیا دکھائی پڑتا ہے  <m> کس کے کاندھے پہ سو رہی ہو تم  <e>
<s> ایک دھکا سا لگ گیا ہے مجھے  <m> سن لیا ہے کے رو رہی ہو تم  <e>
<s> لوگ کہتے ہیں اک صدا ہوں میں  <m> خیر خود ہی میں گونجتا ہوں میں  <e>
<s> آنکھ جیسے کئی دریچہ ہے  <m> اور اندر سے جھانکتا ہوں میں  <e>
<s> تو نے چاہا تھا گھیر لے مجھ کو  <m> دیکھ باہوں میں آ گیا ہوں میں  <e>
<s> اپنے سائے سے پوچھ لیتا ہوں  <m> کیا ترے ساتھ چل رہا ہوں میں  <e>
<s> تیری باتوں میں ہو گیا ہوں گم  <m> اپنی آواز کھو چکا ہوں میں  <e>
<s> اس کنارے سے اس کنارے تک  <m> اپنی منزل کو تاکتا ہوں میں  <e>
<s> اس سے اب کیا شکایتیں ہوں اثر  <m> جس سے فریاد کر رہا ہوں میں <e>
<s> راہبر تیرا ستارہ نہ رہے  <m> جستجو ایسی خدارا نہ رہے  <e>
<s> جو نہ اک دوجے کا ہو ہم میں گماں  <m> ہم میں پھر کچھ بھی ہمارا نہ رہے  <e>
<s> جسم ہی جسم ہو اور روح نہ ہو  <m> وصل وہ مجھ کو گوارا نہ رہے  <e>
<s> منتظر ہو نہ تیری آنکھیں تو  <m> میری کشتی کا کنارہ نہ رہے  <e>
<s> پیار آنکھوں سے چھلکتا ہی ہے  <m> دل کے پیمانے میں سارا نہ رہے  <e>
<s> اور کچھ کم ہو تو پھر کیا کم ہے  <m> پیار کم ہو تو گزارا نہ رہے  <e>
<s> پھونک مارو یہ ابھر آئے گا  <m> راکھ میں دب کے شرارہ نہ رہے  <e>
<s> کیا سنبھلنے کا مزہ آئے جو  <m> تیری باہوں کا سہارا نہ رہے  <e>
<s> رہ چکا پاس ترے جو اب تو  <m> دل مرے پاس دوبارہ نہ رہے <e>
<s> رنج یوں راہ مسافت میں ملے  <m> کچھ کمائے کچھ وراثت میں ملے  <e>
<s> خواب تک میں آج کل رسنے لگے  <m> زخم ہم کو جو حقیقت میں ملے  <e>
<s> اب نہیں ہے تاب دل سے ملنے کی  <m> کیا پتہ وہ کیسی حالت میں ملے  <e>
<s> ایک دوجے سے رقابت تھی جنہیں  <m> ایک دوجے کی حراست میں ملے  <e>
<s> جو اندھیروں میں نہ شائستہ رہے  <m> وہ اجالوں سے خجالت میں ملے  <e>
<s> فلسفے جو نہ صداقت میں ملے  <m> وہ سبھی ہم کو ضرورت میں ملے  <e>
<s> اس دفعہ تو زندگی جلدی میں تھی  <m> کہہ دو اگلی بار فرصت میں ملے  <e>
<s> یہ عجوبہ تو ہو نہیں سکتا  <m> سب کچھ اچھا تو ہو نہیں سکتا  <e>
<s> جس پہ آتا ہے اس پہ آتا ہے  <m> دل سبھی کا تو ہو نہیں سکتا  <e>
<s> چاہ کو تاک پر رکھیں کب تک  <m> یوں گزارہ تو ہو نہیں سکتا  <e>
<s> اور کچھ راستہ نہیں ورنہ  <m> غم گوارہ تو ہو نہیں سکتا  <e>
<s> اب سے بس مسکرا کے دیکھیں گے  <m> تم سے جھگڑا تو ہو نہیں سکتا  <e>
<s> ساتھ میں ہوگی اس کے رسوائی  <m> عشق تنہا تو ہو نہیں سکتا  <e>
<s> اور تعارف ہمارا ہو بھی کیا  <m> اک شناور جو ڈوب تک نہ سکا  <e>
<s> کچھ بھنور یوں اچٹ پڑے تھے جیوں  <m> خودکشی پر ہو کوئی آمادہ  <e>
<s> اک بگولے کی بات تھوڑی ہے  <m> ہر بگولے نے گرد کو روندا  <e>
<s> بلبلے سطح آب کو چھو کر  <m> ہم کو دنیا کا دے گئے نقشہ  <e>
<s> وہ تو سانسوں نے شامیں سلگائیں  <m> آدمی کو یہ علم ہی کب تھا  <e>
<s> اب ہواؤں کے دام کھلنے ہیں  <m> خوشبوؤں کا تو ہو چکا سودا  <e>
<s> اب وہ خود کو سمجھتے ہیں سورج  <m> جن ستاروں کا چاند ماما تھا  <e>
<s> محفلوں کو گزار پائے ہم  <m> تب کہیں خلوتوں پہ چھائے ہم  <e>
<s> ہیں اداسی کے کوکھ جائے ہم  <m> زندگی کو نہ راس آئے ہم  <e>
<s> کھاد پانی بنا دیا خود کو  <m> سلسلے وار لہلہائے ہم  <e>
<s> نسل تاروں کی ضد لگا بیٹھی  <m> استعارے اتار لائے ہم  <e>
<s> روح کے ہونٹھ سل کے ہی مانے  <m> حرکتوں سے نہ بعض آئے ہم  <e>
<s> فرض ہم پر ہے روشنی کا سفر  <m> نور کی چھوٹ کے ہیں جائے ہم  <e>
<s> پیاس کو پیار کرنا تھا کیول  <m> ایک اکھشر بدل نہ پائے ہم  <e>
<s> بس ہمارے ہی ساتھ رہتی ہے  <m> کیوں اداسی کو اتنا بھائے ہم  <e>
<s> شوق کو عازم سفر رکھیے  <m> بے خبر بن کے سب خبر رکھیے  <e>
<s> چاہے نظریں ہو آسمانوں پر  <m> پاؤں لیکن زمین پر رکھیے  <e>
<s> بات ہے کیا یہ کون پرکھے گا  <m> آپ لہجے کو پر اثر رکھیے  <e>
<s> جانے کس وقت کوچ کرنا ہو  <m> اپنا سامان مختصر رکھیے  <e>
<s> ایک ٹک مجھ کو دیکھے جاتی ہیں  <m> اپنی نظروں پہ کچھ نظر رکھیے  <e>
<s> صرف خاکہ ابھر رہا ہے ابھی  <m> کوئی چہرہ کہاں بنا ہے ابھی  <e>
<s> ریزہ ریزہ بکھرتی آنکھوں میں  <m> گھر کا سپنا بسا ہوا ہے ابھی  <e>
<s> کیسے کہہ دوں بدل گیا موسم  <m> زخم دل میں سجا ہوا ہے ابھی  <e>
<s> کن رتوں کا حساب دوں اس کو  <m> سبز موسم کہاں ملا ہے ابھی  <e>
<s> رات آدھی گزر چکی ہے مگر  <m> اک دریچہ کھلا ہوا ہے ابھی  <e>
<s> شمعیں سب بجھ گئیں خموش ہے رات  <m> اور دل ہے کہ جاگتا ہے ابھی  <e>
<s> حاشیے پر لکھی ہوئی ہوں میں  <m> امن کی بات آخری ہوں میں  <e>
<s> میں وہیں ہوں جہاں ملے تھے ہم  <m> کس قدر پیچھے رہ گئی ہوں میں  <e>
<s> اس سے کہنا تھا بھول جاؤ مجھے  <m> فون پر فون کر رہی ہوں میں  <e>
<s> جب وہ گہنے دکھانے آتی ہے  <m> اس کے سب چھید دیکھتی ہوں میں  <e>
<s> بیچ کر زیورات شادی کے  <m> چند خوشیاں خریدتی ہوں میں  <e>
<s> تم گرا کر مجھے سنبھل نہ سکے  <m> اور گر کر سنبھل گئی ہوں میں  <e>
<s> پتھروں کو بتا دیا ہے نا  <m> اپنے بابا کی لاڈلی ہوں میں  <e>
<s> اب بھی پلکوں پہ کچھ گھٹائیں ہیں  <m> بھیگے موسم ہیں نم ہوائیں ہیں  <e>
<s> رات خوابوں میں کون آیا تھا  <m> کس لیے اوج پر ادائیں ہیں  <e>
<s> دل اسی شخص کی بلائیں لے  <m> جس کے ہونے سے سب بلائیں ہیں  <e>
<s> جن کو اوڑھا ہے بے حجابی میں  <m> وہ ترے پیار کی قبائیں ہیں  <e>
<s> حسب معمول بے رخی اس کی  <m> حسب عادت مری صدائیں ہیں  <e>
<s> درد سہنے کی بات کرتا ہے  <m> وہ مجھے آشنائے ذات کرتا ہے  <e>
<s> بوسہ دیتا ہے میرے ہاتھوں کو  <m> موت کو یوں حیات کرتا ہے  <e>
<s> سامنے بیٹھ کر جو بولتا ہے  <m> صرف اپنی ہی بات کرتا ہے  <e>
<s> پوچھتی ہوں میں اپنے آپ سے یہ  <m> کیسے دن کو وہ رات کرتا ہے  <e>
<s> اس کی مٹھی میں بند سانس میری  <m> وسعت کائنات کرتا ہے  <e>
<s> کاسۂ چشم اس کا بھرتا نہیں  <m> یوں تو ذکر نجات کرتا ہے  <e>
<s> جب بھی کرتا ہے عشق کی باتیں  <m> وارث شش جہات کرتا ہے  <e>
<s> پیار کا ابر کھل کے برسا ہے  <m> ٹوٹ کر میں نے تجھ کو چاہا ہے  <e>
<s> اس سے بڑھ کر جدائی کیا ہوگی  <m> اب تو آنکھوں سے خون بہتا ہے  <e>
<s> شاید اب پھر کبھی نہ مل پائیں  <m> میں نے خوابوں میں تجھ کو دیکھا ہے  <e>
<s> اک کرن کو ترس رہے ہیں ہم  <m> صحن دل میں بڑا اندھیرا ہے  <e>
<s> کرب کی لذتوں کو ڈھونڈیں گے  <m> ہم نئے مہ وشوں کو ڈھونڈیں گے  <e>
<s> جو ترے پیار کا بدل نہ بنیں  <m> پھر انہی حسرتوں کو ڈھونڈیں گے  <e>
<s> نیم جاں لوگ چیونٹیوں کی طرح  <m> رزق کے مخزنوں کو ڈھونڈیں گے  <e>
<s> شہر والے تو کب کے سو بھی گئے  <m> کس لئے قہقہوں کو ڈھونڈیں گے  <e>
<s> بے سکوں شخص کھوجیوں کی طرح  <m> اپنے اپنے گھروں کو ڈھونڈیں گے  <e>
<s> ٹہنیاں کونپلوں کو ترسیں گی  <m> پیڑ تازہ رتوں کو ڈھونڈیں گے  <e>
<s> رات کے وقت کتنے سرد مزاج  <m> جسم کی حدتوں کو ڈھونڈیں گے  <e>
<s> پاس آ کر چلا گیا کوئی  <m> ہنستے ہنستے رلا گیا کوئی  <e>
<s> دل کی دنیا میں آ گیا کوئی  <m> درد بن کر سما گیا کوئی  <e>
<s> یوں بہار آئی اور چلی بھی گئی  <m> جیسے آ کر چلا گیا کوئی  <e>
<s> درد الفت سے آشنا کر کے  <m> مجھ سے آنکھیں چرا گیا کوئی  <e>
<s> پھر نظر میں بہار رقصاں ہے  <m> پھر تصور پہ چھا گیا کوئی  <e>
<s> ہائے رے میری نیم بیداری  <m> آتے آتے چلا گیا کوئی  <e>
<s> ان کے رخ پر نکھار کا عالم  <m> گلستاں پر بہار کا عالم  <e>
<s> مست آنکھوں میں شبنمی آنسو  <m> گوہر آبدار کا عالم  <e>
<s> ان کے آنے پہ ان کے جانے پر  <m> دل بے اختیار کا عالم  <e>
<s> رقص کرتے ہیں کتنے پیمانے  <m> اس نظر میں خمار کا عالم  <e>
<s> وائے حسرت کہ تیرے ہوتے بھی  <m> تیرے ہی انتظار کا عالم  <e>
<s> روٹھ جانا ترا لگاوٹ سے  <m> بے رخی میں بھی پیار کا عالم  <e>
<s> برق اٹھی بلائیں لینے کو  <m> ہے قفس پر بہار کا عالم  <e>
<s> بعد مدت کے وہ ملا ہے مجھے  <m> ڈر جدائی کا پھر لگا ہے مجھے  <e>
<s> آ گیا ہوں میں دسترس میں تری  <m> اپنے انجام کا پتہ ہے مجھے  <e>
<s> کیا کروں یہ کبھی نہیں کہتا  <m> جو کروں اس پہ ٹوکتا ہے مجھے  <e>
<s> تجھ سے مل کے میں جب سے آیا ہوں  <m> ہر کوئی مڑ کے دیکھتا ہے مجھے  <e>
<s> اب تلک کچھ ورق ہی پلٹے ہیں  <m> تجھ کو جی بھر کے بانچنا ہے مجھے  <e>
<s> ٹھوکریں جب کبھی میں کھاتا ہوں  <m> کون ہے وہ جو تھامتا ہے مجھے  <e>
<s> سوچتا ہوں یہ سوچ کر میں اسے  <m> وہ بھی ایسے ہی سوچتا ہے مجھے  <e>
<s> میں تجھے کس طرح بیان کروں  <m> یہ کرشمہ تو سیکھنا ہے مجھے  <e>
<s> آپ آنکھوں میں بس گئے جب سے  <m> نیند سے دشمنی ہوئی تب سے  <e>
<s> آگ پانی ہوا زمین فلک  <m> اور کیا چاہئے بتا رب سے  <e>
<s> پہلے لگتا تھا وہ بھی اوروں سا  <m> دل ملا تو لگا جدا سب سے  <e>
<s> ہو گیا عشق آپ سے جانم  <m> جب کہا پوچھنے لگے کب سے  <e>
<s> شام ہوتے ہی جام ڈھلنے لگے  <m> ہوش میں بھی ملا کرو شب سے  <e>
<s> شبھ مہورت کی راہ مت دیکھو  <m> من میں ٹھانی ہے تو کرو اب سے  <e>
<s> محو رقص وصال تھا کیا تھا  <m> وہ سراپا غزال تھا کیا تھا  <e>
<s> صبح روشن کسی کے ہونٹوں کا  <m> رنگ کچھ کچھ جو لال تھا کیا تھا  <e>
<s> بزم جاں میں بہت تھی خاموشی  <m> جانے اس کا خیال تھا کیا تھا  <e>
<s> ایک جلتا ہوا نشیمن تھا  <m> وہ مرے حسب حال تھا کیا کیا تھا  <e>
<s> شعریت ڈھل رہی تھی صورت میں  <m> یا وہ رقص جمال تھا کیا تھا  <e>
<s> بحر میں دائرے تو ہوں گے ہی  <m> پیار میں وسوسے تو ہوں گے ہی  <e>
<s> خواب تھا اس کی شوخ آنکھوں کا  <m> خواب کے زاویے تو ہوں گے ہی  <e>
<s> روز تم پھول بن میں جاتے تھے  <m> لازماً گل کھلے تو ہوں گے ہی  <e>
<s> یہ کوئی عشق تو نہیں ہے حضور  <m> جاب ہے مسئلے تو ہوں گے ہی  <e>
<s> دل ہے ویراں تو رہ نہیں سکتا  <m> درد اس میں بسے تو ہوں گے ہی  <e>
<s> یہ محبت ہے دوستی تو نہیں  <m> معذرت شکریے تو ہوں گے ہی  <e>
<s> جب محبت پہ بات کی تم نے  <m> لوگ تم پر ہنسے تو ہوں گے ہی  <e>
<s> بھاگتے وقت کے کئی لمحے  <m> کیمرے سے کھنچے تو ہوں گے ہی  <e>
<s> آپ گاڑی بڑھائیے اپنی  <m> روڈ پر حادثے تو ہوں گے ہی  <e>
<s> سچ ذرا حوصلے سے سنیے گا  <m> لفظ کچھ کھردرے تو ہوں گے ہی  <e>
<s> آپ جب دیکھتے ہیں آئینہ  <m> آئنے دیکھتے تو ہوں گے ہی  <e>
<s> ہو نہ ہو اس غزل میں کیفیت  <m> منفرد قافیے تو ہوں گے ہی  <e>
<s> تازہ کاری کی مشق جاری ہے  <m> شعر میں چٹکلے تو ہوں گے ہی  <e>
<s> کیوں نہ رہ پائے اس جہاں سے پرے  <m> اور بھی تھے جہاں یہاں سے پرے  <e>
<s> ہم جہاں پاس تیرے آ بیٹھے  <m> تو اٹھا ہو گیا وہاں سے پرے  <e>
<s> تلخیاں اور بڑھ گئیں دل کی  <m> جب ہوئیں تلخیاں زباں سے پرے  <e>
<s> یہ جو تو میری رہ میں حائل ہے  <m> جانے کب ہوگا درمیاں سے پرے  <e>
<s> میں تو اپنے بھی آس پاس نہیں  <m> اور ہو جاؤں میں کہاں سے پرے  <e>
<s> مجھ پہ سایہ نہ ڈالیے اپنا  <m> مجھ کو رہنا ہے سائباں سے پرے  <e>
<s> عشق وہ مار آستیں جس کا  <m> زہر اترا ہے جسم و جاں سے پرے  <e>
<s> مار کر ڈال دے جو چھاؤں میں  <m> ہم بھلے ایسے مہرباں سے پرے  <e>
<s> یوں تو ویراں ہے آشیاں بھی مگر  <m> خاک اڑائیں گے آشیاں سے پرے  <e>
<s> ہم جو کاسہ اٹھائے آ بیٹھے  <m> اب کرو ہم کو آستاں سے پرے  <e>
<s> زندگی رات تھی گزر ہی گئی  <m> اک عجب بات تھی گزر ہی گئی  <e>
<s> جو مسافت تھی سب تمام ہوئی  <m> کیسی برسات تھی گزر ہی گئی  <e>
<s> لوگ جتنے ملے بچھڑ ہی گئے  <m> کیا ملاقات تھی گزر ہی گئی  <e>
<s> سانپ ہی سانپ تھے کہانی میں  <m> اک خرافات تھی گزر ہی گئی  <e>
<s> دن تھے آسیب رات ڈائن تھی  <m> کیسی آفات تھی گزر ہی گئی  <e>
<s> جان نعمت تھی یا عقوبت تھی  <m> جو بھی سوغات تھی گزر ہی گئی  <e>
<s> دل نے رونے کا اہتمام کیا  <m> میری آنکھوں سے یوں کلام کیا  <e>
<s> دکھ بھی چہرے پہ اوڑھ کر رکھا  <m> تیرے غم کو بھی ایسے عام کیا  <e>
<s> اشک اترا تو خون جمنے لگا  <m> تن بدن کو یوں نیل فام کیا  <e>
<s> ہم کبھی نیند بھر نہ سو پائے  <m> رات جاگے تو دن میں کام کیا  <e>
<s> پھول خوش رنگ تھے سبھی لیکن  <m> ہم کو اک خار نے غلام کیا  <e>
<s> سرو قامت بھی سجدہ ریز ہوئے  <m> وقت آندھی نے ایسا کام کیا  <e>
<s> حشر کیسا رہا بپا مجھ میں  <m> کوئی روتا رہا سدا مجھ میں  <e>
<s> دل میں اک جنگ تھی جو جاری رہی  <m> کوئی تو شخص تھا خفا مجھ میں  <e>
<s> موت آئی تو ساتھ چھوڑ دیا  <m> کوئی تو دے گیا دغا مجھ میں  <e>
<s> دل بھی آنکھوں کی بات سنتا رہا  <m> اک یہی تو تھا بے وفا مجھ میں  <e>
<s> آج کا دن عجیب سا دن تھا  <m> ایک سندر حبیب سا دن تھا  <e>
<s> آسماں سے سروں کی بارش تھی  <m> گویا اچھے نصیب سا دن تھا  <e>
<s> رنگ جاگے تھے رات مہکی تھی  <m> اور اتنا قریب سا دن تھا  <e>
<s> برف ہی برف تھی نظاروں میں  <m> گویا اپنے رقیب سا دن تھا  <e>
<s> جانے کیا غم نہاں تھے خوشیوں میں  <m> تھوڑا تھوڑا غریب سا دن تھا  <e>
<s> اک فقط اس کے روٹھ جانے پر  <m> ایک بھی شے نہیں ٹھکانے پر  <e>
<s> موسم گل ہے آشیانے پر  <m> اک فقط اس کے مسکرانے پر  <e>
<s> کوئی مجھ سے خفا نہیں ہوتا  <m> تم مرے دوست ہو پرانے پر  <e>
<s> مدتوں بعد کوئی آیا ہے  <m> روشنی ہے غریب خانے پر  <e>
<s> زخم بھی اب حسین لگتے ہیں  <m> تیرے ہاتھوں فریب کھانے پر  <e>
<s> پھر ترا انتظار دیکھیں گے  <m> دل کو پھر بے قرار دیکھیں گے  <e>
<s> پھول کھلنے سے پہلے آ جاؤ  <m> آج مل کر بہار دیکھیں گے  <e>
<s> کیسے چپکے سے لوٹ آتا ہے  <m> موسموں پر خمار دیکھیں گے  <e>
<s> تجھ کو رکھ کر نگاہ میں اپنی  <m> آج اپنا سنگار دیکھیں گے  <e>
<s> روٹھ جائیں گے مان جائیں گے  <m> ناز کر کے ہزار دیکھیں گے  <e>
<s> چاہتوں کے کوچ پہن لیں گے  <m> پھر زمانے کے وار دیکھیں گے  <e>
<s> گفتگو سے خلل نہ آ جائے  <m> آج بس تجھ کو یار دیکھیں گے  <e>
<s> مختلف ہیں مری بہار کے رنگ  <m> کچھ مرے اپنے کچھ ادھار کے رنگ  <e>
<s> آج یکسر بہار لے آئی  <m> میرے دل کی گلی میں پیار کے رنگ  <e>
<s> تیری آنکھوں سے ملتے جلتے ہیں  <m> میری آنکھوں کے آبشار کے رنگ  <e>
<s> دل کی چوکھٹ سجائے بیٹھے ہیں  <m> آج بھی تیرے انتظار کے رنگ  <e>
<s> رات مل کر گلے بہت روئے  <m> تیری یادوں سے میرے پیار کے رنگ  <e>
<s> وقت کی دھوپ کا قصور نہیں  <m> تھے ہی کچے وہ اعتبار کے رنگ  <e>
<s> تھک گئے پر مہک نہ لا پائے  <m> کاغذی پھول پر بہار کے رنگ  <e>
<s> جانے اب کھو گیا کدھر پانی  <m> تھا کبھی آنکھ کا گہر پانی  <e>
<s> مارو پتھر بھی تو نہیں ہلتا  <m> جم چکا ہے اب اس قدر پانی  <e>
<s> آنے والے ہیں کچھ حسیں منظر  <m> تو ابھی آنکھ میں نہ بھر پانی  <e>
<s> تب غزل کی گلی پہنچتا ہے  <m> آنکھ سے بہہ کے رات بھر پانی  <e>
<s> نہ سمیٹا گیا نہ کام آیا  <m> میں بھی ہوں جیسے ریت پر پانی  <e>
<s> نین تو بار بار بھر جائیں  <m> کیسے نغمے بہار کے گائیں  <e>
<s> تیرا احساس کھو گیا ہم سے  <m> اب تجھے ڈھونڈنے کہاں جائیں  <e>
<s> ہاتھ اپنے لہولہان ہوئے  <m> رنجشیں اور کتنی سہلائیں  <e>
<s> ریشمی تار سے بندھی تھیں مگر  <m> ٹوٹتی ہی نہیں ہیں آشائیں  <e>
<s> آپ کے خوں کا رنگ دیکھ لیا  <m> اب ادا کاریاں نہ دکھلائیں  <e>
<s> ہم محبت کے ہو لئے صاحب  <m> آپ اپنی دکان پر جائیں  <e>
<s> تم سے جانا کہ اک کتاب ہوں میں  <m> حرف در حرف لا جواب ہوں میں  <e>
<s> حسرت موسم گلاب ہوں میں  <m> سچ نہ ہو پائے گا وہ خواب ہوں میں  <e>
<s> آپ نے اعتبار ہی نہ کیا  <m> میں تو کہتی رہی سراب ہوں میں  <e>
<s> مجھ سے اپنی نمی نہ سوکھ سکی  <m> آپ کہتے ہیں آفتاب ہوں میں  <e>
<s> ہو کے موجود بھی نہیں دکھتا  <m> وہ اماوس کا ماہتاب ہوں میں  <e>
<s> گھر سے نکلے تھے آرزو کر کے  <m> آج دل لائیں گے رفو کر کے  <e>
<s> سارے خانے مہک اٹھے دل کے  <m> تجھ کو پانے کی جستجو کر کے  <e>
<s> تجھ کو مانگا تمام شب ہم نے  <m> عشق سے جان و تن وضو کر کے  <e>
<s> آج اک بار خود کو پھر دیکھو  <m> میرا احساس چار سو کر کے  <e>
<s> زخم دکھتے نہیں مگر اس نے  <m> رکھ دیا دل لہو لہو کر کے  <e>
<s> سپن کتنا سلونا چاہتی تھی  <m> تری محبوب ہونا چاہتی تھی  <e>
<s> یہ مہلت ہی نہیں دی زندگی نے  <m> میں تیرے ساتھ رونا چاہتی تھی  <e>
<s> تری سانسوں کی خوشبو سے بھرے ہوں  <m> میں ایسے پھول بونا چاہتی تھی  <e>
<s> تری آغوش میں آ کر یہ جانا  <m> کہ میں صدیوں سے سونا چاہتی تھی  <e>
<s> یہ میرے آنسوؤں کی انتشاری  <m> ترے غم کا بچھونا چاہتی تھی  <e>
<s> میسر ہی نہ ہو پایا مجھے تو  <m> میں خود کو تجھ میں کھونا چاہتی تھی  <e>
<s> ایک دنیا نئی بنائیں گے  <m> ہو بہ ہو آپ سی بنائیں گے  <e>
<s> اپنے آنسو سنبھال کر رکھنا  <m> اک سمندر کبھی بنائیں گے  <e>
<s> ہم سنیں گے کہانیاں پہلے  <m> پھر تجھے جل پری بنائیں گے  <e>
<s> تیرا کردار بس ذرا سا ہے  <m> ہم تجھے مرکزی بنائیں گے  <e>
<s> کینوس پر بنا کے رادھا شیام  <m> ساتھ اک بانسری بنائیں گے  <e>
<s> اک جگہ ہم بنائیں گے دریا  <m> اک جگہ تشنگی بنائیں گے  <e>
<s> ذہن میرا قیاس پہنے ہوئے  <m> دل ہے خوف و ہراس پہنے ہوئے  <e>
<s> اس کی آنکھوں میں سات دریا ہیں  <m> اور مرے ہونٹ پیاس پہنے ہوئے  <e>
<s> بھیڑیے نے عجیب چال چلی  <m> چھپ گیا سبز گھاس پہنے ہوئے  <e>
<s> بیٹھ جاتے ہیں بام و در اکثر  <m> آئنے آس پاس پہنے ہوئے  <e>
<s> ہیں جو منہ بولے کچھ فقیر میاں  <m> یہ لبادے ہیں خاص پہنے ہوئے  <e>
<s> بات کرتا ہے شام سناٹا  <m> خامشی کا لباس پہنے ہوئے  <e>
<s> شب ہجران ایک سایہ مجھے  <m> کیوں ڈراتا ہے ماس پہنے ہوئے  <e>
<s> کتنے اسرار واہمے میں ہیں  <m> ہم کہ مصروف کھوجنے میں ہیں  <e>
<s> ہم سفر لا مکان کو پہنچا  <m> اور ہم پہلے مرحلے میں ہیں  <e>
<s> تو ابھی تک دکھا نہیں ہے ہمیں  <m> ہم ابھی تک مراقبے میں ہیں  <e>
<s> یہ جو کھڑکی کے پار منظر ہے  <m> مسئلہ اس کو دیکھنے میں ہیں  <e>
<s> اپنی اپنی ہی فکر ہے سب کو  <m> اپنے اپنے ہی دائرے میں ہیں  <e>
<s> واعظا انتظار کر تھوڑا  <m> شیخ صاحب تو میکدے میں ہیں  <e>
<s> یہ خرد کو شکست دیں گے میاں  <m> یہ تو مجنوں کے قافلے میں ہیں  <e>
<s> بھید جتنے ہیں کائنات اندر  <m> ایک نقطے کے سلسلے میں ہیں  <e>
<s> کچھ نظارے ہیں کچھ نظر باقی  <m> اور کچھ کوس کا سفر باقی  <e>
<s> رہ گیا ہے کتاب میں دن کی  <m> شام کا باب مختصر باقی  <e>
<s> اس خزاں میں بھی کچھ مہکتا ہے  <m> دل ہے باقی ابھی جگر باقی  <e>
<s> خاک ہی خاک ہوں مگر چھو مت  <m> عشق کا ہے ابھی شرر باقی  <e>
<s> وقت رخصت پلٹ کے برسی جو  <m> ہے نگاہوں میں وہ نظر باقی  <e>
<s> دھل گئی تھی جو تیرے اشکوں سے  <m> خط میں وہ ہی ہے اک سطر باقی  <e>
<s> کسمساتے ہیں پاؤں کے چھالے  <m> ہے ابھی بھی کوئی سفر باقی  <e>
<s> سر پہ دست ہوا ہے صدیوں سے  <m> غیب کا آسرا ہے صدیوں سے  <e>
<s> صرف دو پاؤں اور وسیع زمیں  <m> یہ بھی اک معجزہ ہے صدیوں سے  <e>
<s> ہے کم و بیش نیلگوں ہر شے  <m> درد کا سلسلہ ہے صدیوں سے  <e>
<s> جیسے پانی ہوا ہوا پانی  <m> مجھ میں تو مبتلا ہے صدیوں سے  <e>
<s> سننے والا ہو کوئی تو سن لے  <m> عشق نغمہ سرا ہے صدیوں سے  <e>
<s> جب کبھی تیری یاد آئی ہے  <m> ہر کلی دل کی مسکرائی ہے  <e>
<s> دل نے بس تیری آرزو کے طفیل  <m> ہر خوشی زندگی کی پائی ہے  <e>
<s> سوئے طوفاں دھکیل دی ہم نے  <m> ناؤ ساحل پہ جب بھی آئی ہے  <e>
<s> صرف تم ہو مرے زمانے میں  <m> ورنہ ہر شے یہاں پرائی ہے  <e>
<s> کھو کے خود کو تری محبت میں  <m> بے خودی بے پناہ پائی ہے  <e>
<s> جادۂ منزل محبت میں  <m> دل نے سو بار چوٹ کھائی ہے  <e>
<s> جب بھی جان بہار ملتا ہے  <m> دل کو صبر و قرار ملتا ہے  <e>
<s> بات دل کی جو ہو تو کیوں کر ہو  <m> وہ سر رہ گزار ملتا ہے  <e>
<s> یاد کچھ قافلوں کی آتی ہے  <m> جب بھی اڑتا غبار ملتا ہے  <e>
<s> نظم گلشن میں کچھ تو ہے خامی  <m> ہر کوئی سوگوار ملتا ہے  <e>
<s> بادۂ تلخ میں کہاں ہمدم  <m> جو نظر میں خمار ملتا ہے  <e>
<s> رہروؤں کے خلوص سے اکثر  <m> منزلوں کو وقار ملتا ہے  <e>
<s> دل ہے بیتاب التجا کے لئے  <m> چھیڑ دو بات ابتدا کے لئے  <e>
<s> بوئے گل لوٹتی لٹاتی ہے  <m> مشغلہ خوب ہے صبا کے لئے  <e>
<s> موج طوفاں میں اب مری کشتی  <m> ناخدا چھوڑ دے خدا کے لئے  <e>
<s> حوصلے سے جہاں میں سب کچھ ہے  <m> یہ دوا ہے ہر اک بلا کے لئے  <e>
<s> تیری رحمت پہ حرف آتا ہے  <m> ہاتھ اٹھیں اگر دعا کے لئے  <e>
<s> شہر میں دشت میں پہاڑوں میں  <m> ہم بھٹکتے پھرے وفا کے لئے  <e>
<s> صحن گلشن میں چاندنی دیکھیں  <m> حسن تکمیل زندگی دیکھیں  <e>
<s> آؤ فطرت کی دیکھیں رعنائی  <m> پتیاں کچھ ہری ہری دیکھیں  <e>
<s> میرا ہر شعر ہے نشان حیات  <m> میرا انداز شاعری دیکھیں  <e>
<s> صرف تیرے ہی ہم پجاری ہیں  <m> دل میں تیری ہی مورتی دیکھیں  <e>
<s> چشم باطن کھلے تو بات بنے  <m> عرش کے راز ہر گھڑی دیکھیں  <e>
<s> میری نظروں میں ایک سا ہے سماں  <m> کمتری اور نہ برتری دیکھیں  <e>
<s> یہ زمیں آسمان رہنے دے  <m> کوئی تو سائبان رہنے دے  <e>
<s> ہم غریبوں کی شان رہنے دے  <m> کچھ تو کچے مکان رہنے دے  <e>
<s> میرا حاکم بھی کچھ نہیں سنتا  <m> مجھ کو بھی بے زبان رہنے دے  <e>
<s> یہ بہت اوپری مسائل ہیں  <m> بن پروں کے اڑان رہنے دے  <e>
<s> جستجو کے سفر میں رہتے ہیں  <m> ہم کہ پیہم خبر میں رہتے ہیں  <e>
<s> ہم کو کس کی نظر میں رہنا تھا  <m> اور اس کی نظر میں رہتے ہیں  <e>
<s> آرزو تم ہماری مت کرنا  <m> ہم دعا کے اثر میں رہتے ہیں  <e>
<s> ہم نوا اپنا کوئی بن نہ سکا  <m> یوں تو پیہم سفر میں رہتے ہیں  <e>
<s> کل تلک تھے چراغ راہ گزر  <m> بجھ گئے ہم تو گھر میں رہتے ہیں  <e>
<s> جڑ رہی ہے عمل سے یہ دنیا  <m> ہم اگر اور مگر میں رہتے ہیں  <e>
<s> ہم برا کرتے یا بھلا کرتے  <m> سوچ کر کوئی فیصلہ کرتے  <e>
<s> تم تعلق کا پاس تو رکھتے  <m> خوش نہ کرتے ہمیں خفا کرتے  <e>
<s> دوستو کاش دکھ کے لمحوں میں  <m> تم دوا کرتے ہم دعا کرتے  <e>
<s> کر دی دشوار رہ گزار زیست  <m> اور کیا کام رہنما کرتے  <e>
<s> رکھتے رشتوں میں یوں توازن ہم  <m> کچھ وفا کرتے کچھ جفا کرتے  <e>
<s> سر اٹھاتے قبولیت کے بعد  <m> سجدۂ شوق یوں ادا کرتے  <e>
<s> کوہ خدشات سر ہوا ہی نہیں  <m> پار کیا ہے میں جانتا ہی نہیں  <e>
<s> میں رکا تھا تو وقت رک جاتا  <m> لاکھ روکا مگر رکا ہی نہیں  <e>
<s> کتنے ارماں سے کھٹکھٹایا تھا  <m> ہائے افسوس در کھلا ہی نہیں  <e>
<s> اب کوئی چوٹ لگ بھی جائے تو کیا  <m> دل میں اب زخم کی جگہ ہی نہیں  <e>
<s> ایک لمحہ جسے میں ہار چکا  <m> کیسے کہہ دوں وہ میرا تھا ہی نہیں  <e>
<s> جانے کیا کھو گیا تھا راہوں میں  <m> آج تک جو مجھے ملا ہی نہیں  <e>
<s> ایک حسرت میں ڈھل کے ڈستی ہے  <m> ابر سے بیکلی برستی ہے  <e>
<s> ایک خاکہ سا میرے دھیان میں ہے  <m> ایک خواہش سی دل میں بستی ہے  <e>
<s> رات میں بھی نہ ہو سکا روشن  <m> دل محلے میں تنگ دستی ہے  <e>
<s> گھر کے دیوار و در ہی مخلص ہیں  <m> باقی دنیا تو مجھ پہ ہنستی ہے  <e>
<s> کیوں یہاں ڈھونڈتے ہو مسکانیں  <m> دہر تو اک اداس بستی ہے  <e>
<s> ہر کسی کو بھلا ہو کیوں حاصل  <m> غم کی سوغات کوئی سستی ہے  <e>
<s> جب بھی میں محفلوں میں ہوتا ہوں  <m> روح تنہائی کو ترستی ہے  <e>
<s> ساری دنیا گنوا کے بیٹھا ہوں  <m> اپنی دنیا بنا کے بیٹھا ہوں  <e>
<s> عمر بھر کی تھکان ہو گئی ہے  <m> ایک لمحہ بتا کے بیٹھا ہوں  <e>
<s> ٹوٹا پتا ہوں اور یہ سوچتا ہوں  <m> کس سے دامن چھڑا کے بیٹھا ہوں  <e>
<s> کیا خبر کوئی رنگ بھر ہی دے  <m> چند خاکے بنا کے بیٹھا ہوں  <e>
<s> ایک بھٹکا ہوا پرندہ ہوں  <m> ڈال پر سر جھکا کے بیٹھا ہوں  <e>
<s> کوئی آئے گا تو جلا دے گا  <m> دل کی بتی بجھا کے بیٹھا ہوں  <e>
<s> اب کوئی اور کھیل پیش کرو  <m> زندگی آزما کے بیٹھا ہوں  <e>
<s> منہ کتابی تیرا بیاضی نئیں  <m> وو جوابی ہے اعتراضی نئیں  <e>
<s> سرو ہر چند ہے غلام ترا  <m> لیکن آزادگی کا راضی نئیں  <e>
<s> صاحب حال کو زمانے میں  <m> فکر مستقبل اور ماضی نئیں  <e>
<s> داد بے داد تجھ ستم سوں ہے  <m> بسکہ شہر حسن میں قاضی نئیں  <e>
<s> خواب ہی خواب کب تلک دیکھوں  <m> کاش تجھ کو بھی اک جھلک دیکھوں  <e>
<s> چاندنی کا سماں تھا اور ہم تم  <m> اب ستارے پلک پلک دیکھوں  <e>
<s> جانے تو کس کا ہم سفر ہوگا  <m> میں تجھے اپنی جاں تلک دیکھوں  <e>
<s> بند کیوں ذات میں رہوں اپنی  <m> موج بن جاؤں اور چھلک دیکھوں  <e>
<s> صبح میں دیر ہے تو پھر اک بار  <m> شب کے رخسار سے ڈھلک دیکھوں  <e>
<s> ان کے قدموں تلے فلک اور میں  <m> صرف پہنائی فلک دیکھوں  <e>
<s> آؤ تم ہی کرو مسیحائی  <m> اب بہلتی نہیں ہے تنہائی  <e>
<s> تم گئے تھے تو ساتھ لے جاتے  <m> اب یہ کس کام کی ہے بینائی  <e>
<s> ہم کہ تھے لذت حیات میں گم  <m> جاں سے اک موج تشنگی آئی  <e>
<s> ہم سفر خوش نہ ہو محبت سے  <m> جانے ہم کس کے ہوں تمنائی  <e>
<s> کوئی دیوانہ کہتا جاتا تھا  <m> زندگی یہ نہیں مرے بھائی  <e>
<s> اول عشق میں خبر بھی نہ تھی  <m> عزتیں بخشتی ہے رسوائی  <e>
<s> کیسے پاؤ مجھے جو تم دیکھو  <m> سطح ساحل سے میری گہرائی  <e>
<s> جن میں ہم کھیل کر جوان ہوئے  <m> وہی گلیاں ہوئیں تماشائی  <e>
<s> پھر یہ کس نے مجھے جگایا ہے  <m> پھر سے خوابوں میں کون آیا ہے  <e>
<s> پھر سے نم یہ ہوئیں ہیں کیوں آنکھیں  <m> پھر تمہارا خیال آیا ہے  <e>
<s> پھر سے روٹھی ہے کیوں یہ شہنائی  <m> پھر سے ماتم کا ماہ آیا ہے  <e>
<s> آرزو ہو گئی ہے پھر بے باک  <m> پھر خبر گرم کوئی لایا ہے  <e>
<s> پھر نئے سال کی ہے تیاری  <m> جشن پر گولیوں کا سایا ہے  <e>
<s> پھر چمن میں رہے گا ہنگامہ  <m> پھر نیا پھول کوئی آیا ہے  <e>
<s> پھر سے بادل ہیں آسمانوں میں  <m> ابر امیدیں لے کر آیا ہے  <e>
<s> پھر سزا کا ہوا ہے اندیشہ  <m> مجھ کو تنہائی میں بلایا ہے  <e>
<s> پھر سے تاریخ بن گیا موضوع  <m> پھر سے قصہ نیا بنایا ہے  <e>
<s> پھٹ رہی ہے یہ پھر سے دھرتی کیوں  <m> پھر سے یزداں کا قہر آیا ہے  <e>
<s> گھر ہوا ہے خدا کا ویراں پھر  <m> پھر سے آسیب اس پہ چھایا ہے  <e>
<s> پھر سے قانون طاق پر رکھا  <m> پھر سے دنگائیوں کو لایا ہے  <e>
<s> دیکھو تو غور سے وہی ظالم  <m> پھر سے چہرہ بدل کے آیا ہے  <e>
<s> پھر سے چھائی ہے ایک خاموشی  <m> پھر نیا ظلم کوئی ڈھایا ہے  <e>
<s> پھر ہے بستی میں ایک بے چینی  <m> پھر نیا فتنہ آزمایا ہے  <e>
<s> پھر سے خطرہ کھڑا ہے منہ کھولے  <m> پھر سے اپنا ہوا پرایا ہے  <e>
<s> پھر سے مندر میں شنکھ پھونکے ہیں  <m> پھر سے گنبد میں خوف آیا ہے  <e>
<s> سازشیں بند ہوں تو دم آئے  <m> پھر لگے دیش لوٹ آیا ہے  <e>
<s> کیا اذیت ہے مرد ہونے کی  <m> کوئی بھی جا نہیں ہے رونے کی  <e>
<s> دائرہ قید کی علامت ہے  <m> چاہے انگوٹھی پہنو سونے کی  <e>
<s> سانس پھونکی گئی بڑا احسان  <m> چابی بھر دی گئی کھلونے کی  <e>
<s> ایسی سردی میں شرط چادر ہے  <m> اوڑھنے کی ہو یا بچھونے کی  <e>
<s> بوجھ جیسا تھا جس کا تھا مجھے کیا  <m> مجھے اجرت ملی ہے ڈھونے کی  <e>
<s> میں جزیرے ڈبونے والا ہوں  <m> خو نہیں کشتیاں ڈبونے کی  <e>
<s> یہ جو چہرہ پے مسکراہٹ ہے  <m> اک سجاوٹ ہے اک بناوٹ ہے  <e>
<s> مجھ میں تجھ میں بس ایک رشتہ ہے  <m> تیرے اندر بھی کھٹ پٹاہٹ ہے  <e>
<s> کچھ تقاضے ہیں کچھ ادھاری ہے  <m> عمر کا بوجھ ہے تھکاوٹ ہے  <e>
<s> ہر کوئی پڑھ سمجھ نہ پائے گا  <m> وقت کے ہاتھ کی لکھاوٹ ہے  <e>
<s> گالیوں کی طرح ہی لگتی ہے  <m> یہ جو نقلی سی مسکراہٹ ہے  <e>
<s> تو اگر بیٹیاں نہیں لکھتا  <m> تو سمجھ کھڑکیاں نہیں لکھتا  <e>
<s> سردیاں جو تھیں سب سہیں میں نے  <m> دھوپ کو عرضیاں نہیں لکھتا  <e>
<s> جب شہر پوچھتا نہیں اس کو  <m> گاؤں بھی چٹھیاں نہیں لکھتا  <e>
<s> میں ہوا کے گناہ کے بدلے  <m> آگ کی غلطیاں نہیں لکھتا  <e>
<s> پیج سادہ ہی چھوڑ دیتا ہوں  <m> میں کبھی تلخیاں نہیں لکھتا  <e>
<s> اس میں بچے کا ہے گناہ کہاں  <m> وہ اگر تتلیاں نہیں لکھتا  <e>
<s> حرص مال و منال میں کھویا  <m> ہم نے فردا بھی حال میں کھویا  <e>
<s> ایک لمحہ تھا تجھ کو پانے کا  <m> وہ بھی فکر مآل میں کھویا  <e>
<s> میں نے پندار عاشقی سارا  <m> اک ادھورے سوال میں کھویا  <e>
<s> وہ ستارا جو راہ دکھلاتا  <m> خود غرور کمال میں کھویا  <e>
<s> کارواں محو ہے اندھیروں میں  <m> رہنما قیل و قال میں کھویا  <e>
<s> ساعتیں سرنگوں گزرتی ہیں  <m> وقت اس کے خیال میں کھویا  <e>
<s> سوکھے پتے اڑا رہا ہوگا  <m> وہ خزاؤں سے کھیلتا ہوگا  <e>
<s> نیند کے نام سے جو ڈرتا ہے  <m> سانپ خوابوں میں دیکھتا ہوگا  <e>
<s> برف پگھلے گی جب پہاڑوں پر  <m> دھوپ میں شہر جل گیا ہوگا  <e>
<s> پتھروں سے ہے واسطہ جس کو  <m> آئنہ چھپ کے دیکھتا ہوگا  <e>
<s> مخلصی اس کو کھا چکی ہوگی  <m> وہ تو رشتوں میں بٹ چکا ہوگا  <e>
<s> نت نئے رنگ میں نکلتا ہوں  <m> اپنے خوابوں کے ساتھ چلتا ہوں  <e>
<s> تارے اپنے سفر میں رہتے ہیں  <m> اور میں اپنی راہ چلتا ہوں  <e>
<s> گمرہی راہ خود نکالتی ہے  <m> نئے رستوں پہ جب نکلتا ہوں  <e>
<s> دور رہتا ہوں شاہراہوں سے  <m> اور پگڈنڈیوں پہ چلتا ہوں  <e>
<s> پاؤں اپنے ہیں لغزشیں اپنی  <m> خود ہی گرتا ہوں خود سنبھلتا ہوں  <e>
<s> برف رہتا ہوں سرد لمحوں میں  <m> دھوپ کے ساتھ بہہ نکلتا ہوں  <e>
<s> یہ زمیں ہوں وہ آسماں بھی ہوں  <m> میں یہاں بھی ہوں میں وہاں بھی ہوں  <e>
<s> مرتبہ میرا جو بھی ہے سو ہے  <m> بہت اچھا ہوں میں جہاں بھی ہوں  <e>
<s> مجھ سے باہر مرا سراغ نہیں  <m> میں کہ منزل بھی ہوں نشاں بھی ہوں  <e>
<s> تن تنہا بھی گامزن ہوں اور  <m> ساتھ سب کے رواں دواں بھی ہوں  <e>
<s> مجھ سے میرے سوا نہ کچھ بھی مانگ  <m> میں سفر بھی ہوں ارمغاں بھی ہوں  <e>
<s> ذرا آگے نکل کے دیکھوں اگر  <m> میں کوئی یاد رفتگاں بھی ہوں  <e>
<s> زندگی کی ہوں بے نشانی بھی  <m> میں کسی گور کا نشاں بھی ہوں  <e>
<s> زخم دل تجھ سے میں چھپاؤں کیا  <m> درد سہہ کر بھی مسکراؤں کیا  <e>
<s> ہو اجازت تو تیری محفل میں  <m> اپنی قسمت کو آزماؤں کیا  <e>
<s> کیوں اشاروں میں کہہ رہا ہے تو  <m> صاف کہہ دے کہ بھول جاؤں کیا  <e>
<s> یوں تو یہ دور ہے لطیفوں کا  <m> تم کہو تو غزل سناؤں کیا  <e>
<s> عیش و عشرت کے واسطے اے دل  <m> داؤ ایمان کا لگاؤں کیا  <e>
<s> سب کا کردار جو سجاتا ہے  <m> آئنہ وہ تجھے دکھاؤں کیا  <e>
<s> میں جو تجھ سے ملا نہیں ہوتا  <m> یہ مرا مرتبہ نہیں ہوتا  <e>
<s> جو مقدر میں تھا ملا تجھ کو  <m> سب کو سب کچھ عطا نہیں ہوتا  <e>
<s> چھین مت حق تو اپنے چھوٹوں کا  <m> آدمی یوں بڑا نہیں ہوتا  <e>
<s> لوگ یوں تو گلے لگاتے ہیں  <m> پیار دل میں ذرا نہیں ہوتا  <e>
<s> ساتھ دیتا جو تو سفر پھر یہ  <m> اتنا مشکل بھرا نہیں ہوتا  <e>
<s> حال پڑھ لیتا ماں کے چہرے سے  <m> وہ جو لکھا پڑھا نہیں ہوتا  <e>
<s> آہ نکلے نہ اب صدا نکلے  <m> ہاتھ اٹھے تو بس دعا نکلے  <e>
<s> اشک آنکھوں کی ہے وفاداری  <m> جو نہ چھلکے تو بے وفا نکلے  <e>
<s> تم نہ مجنوں ہو نہ کوئی لیلیٰ  <m> عشق عمر دراز کیا نکلے  <e>
<s> آنکھ ڈرتی ہے اب خیالوں سے  <m> خواب کوئی نہ پھر برا نکلے  <e>
<s> روز پتھر تراشتا ہی رہا  <m> شاید ان میں کبھی صدا نکلے  <e>
<s> اس لیے چپ ہوں خاکساری میں  <m> کیا پتہ گھر کا ہی دیا نکلے  <e>
<s> خاک جب بھی اڑے گلی میں ترے  <m> میں جلوں اور بس دھواں نکلے  <e>
<s> ڈوبنے کو سفینہ ہے میرا  <m> کاش کوئی تو اب دعا نکلے  <e>
<s> یا خدا تنگ آ گیا ہوں میں  <m> درد نکلے نہ کچھ دوا نکلے  <e>
<s> عکس در عکس آئنہ تقسیم  <m> ایک بندے پہ سو خدا تقسیم  <e>
<s> چشم در چشم موج موج فرات  <m> روح در روح کربلا تقسیم  <e>
<s> انفرادی شکار چہ معنی  <m> چار بازوں میں فاختہ تقسیم  <e>
<s> خنجروں پر لہو کی صد آہٹ  <m> سو زبانوں میں ذائقہ تقسیم  <e>
<s> خوان لے کر فرشتے اترے تھے  <m> مفلسی کر گئی انا تقسیم  <e>
<s> کھولتا کون پاؤں کی بندش  <m> ہر قدم پہ تھا راستہ تقسیم  <e>
<s> تھے زمیں پر نہ آسمان میں تھے  <m> ہم دعاؤں کے سائبان میں تھے  <e>
<s> گزرے لمحات سے چلو پوچھیں  <m> ہم کہاں اور کس جہان میں تھے  <e>
<s> کس طرح کرتے ہم غزل رانی  <m> اک طوالت بھری تکان میں تھے  <e>
<s> چاہتے تم کہیں سے پڑھ لیتے  <m> ہم تو ہر ایک داستان میں تھے  <e>
<s> کرتے کردار اپنی مرضی کے  <m> پیار کے قصے ہر زبان میں تھے  <e>
<s> عشق رسوائیوں سے تھا محفوظ  <m> آب پارے جو نور دان میں تھے  <e>
<s> کرتے کس کس سے آشنائی ہم  <m> اس قدر چہرے عکس دان میں تھے  <e>
<s> عمر بھر جستجو رہے گی کیا  <m> آرزو آرزو رہے گی کیا  <e>
<s> نہیں ہونا مکالمہ تجھ سے  <m> خود سے ہی گفتگو رہے گی کیا  <e>
<s> رات اے رات صرف رات کی رات  <m> میرے پہلو میں تو رہے گی کیا  <e>
<s> شور خاموشی کم نہیں ہونا  <m> رات بھر ہاؤ ہو رہے گی کیا  <e>
<s> تو جو میرے گلے بھی لگ جائے  <m> روح سے روح چھو رہے گی کیا  <e>
<s> خود کو کمرے سے گر نکال دوں میں  <m> کوئی شے فالتو رہے گی کیا  <e>
<s> یوں بھی تذلیل کر کے اوروں کی  <m> خود تری آبرو رہے گی کیا  <e>
<s> تو دوبارہ سحر نہیں ہونی  <m> تیرگی چار سو رہے گی کیا  <e>
<s> اتنا بے آسرا نہیں ہوں میں  <m> آدمی ہوں خدا نہیں ہوں میں  <e>
<s> ہے ابھی میری جستجو جاری  <m> یعنی خود کو ملا نہیں ہوں میں  <e>
<s> میں نے دعویٰ کیا نہ ہونے کا  <m> مجھ کو معلوم تھا نہیں ہوں میں  <e>
<s> نکل آیا میں ذات سے باہر  <m> اپنے اندر رہا نہیں ہوں میں  <e>
<s> میں جو ہوں میں بھی اصل میں تم ہوں  <m> میری جاں دوسرا نہیں ہوں میں  <e>
<s> تم مجھے جان ہی نہیں سکتے  <m> عکس ہوں آئنا نہیں ہوں میں  <e>
<s> ہوں برا مانتا ہوں میں لیکن  <m> اس قدر بھی برا نہیں ہوں میں  <e>
<s> دوسروں کی تو بات ہی ہے الگ  <m> اپنا بھی ہم نوا نہیں ہوں میں  <e>
<s> یوں نہیں وہ نظر نہیں آتا  <m> ہم کو دیدار کر نہیں آتا  <e>
<s> وقت اچھا ضرور آتا ہے  <m> پر کبھی وقت پر نہیں آتا  <e>
<s> صرف رونا ہی مجھ کو آتا ہے  <m> اور کوئی ہنر نہیں آتا  <e>
<s> جو بھی جاتا ہے اس کے کوچے میں  <m> پھر وہ بار دگر نہیں آتا  <e>
<s> اس کا جلوہ بھی اک تماشہ ہے  <m> نظر آتا ہے پر نہیں آتا  <e>
<s> بت گریٔ جمال میں گزرا  <m> عہد کفر ایک حال میں گزرا  <e>
<s> وقت گزرا جو بے خیالی میں  <m> وہ ترے ہی خیال میں گزرا  <e>
<s> کچھ کٹا وقت رنج دوری میں  <m> کچھ خیال وصال میں گزرا  <e>
<s> ہائے وہ زخم جن کا موسم گل  <m> دہشت اندمال میں گزرا  <e>
<s> پھر دھڑکنے لگا ہے دل اپنا  <m> کیا کہوں کیا خیال میں گزرا  <e>
<s> نگہ دوست کا بھی موسم لطف  <m> دل ہی کی دیکھ بھال میں گزرا  <e>
<s> ایک لمحہ میں کتنے سال کٹے  <m> ایک لمحہ بھی سال میں گزرا  <e>
<s> نیک و بد کی جسے خبر ہی نہیں  <m> شر ہے کم بخت وہ بشر ہی نہیں  <e>
<s> وہ ہیں کس حال میں خبر ہی نہیں  <m> سر بھی نیچا ہے اک نظر ہی نہیں  <e>
<s> ہاتھ خالی ہے مال و زر ہی نہیں  <m> کیا اڑیں جبکہ بال و پر ہی نہیں  <e>
<s> مے کی بابت خیال کر واعظ  <m> اس میں نفعے بھی ہیں ضرر ہی نہیں  <e>
<s> شرم سے تیرے روئے روشن کے  <m> شمس بھی زرد ہے قمر ہی نہیں  <e>
<s> جس کے باعث ہے زندگی بے لطف  <m> لطف یہ ہے اسے خبر ہی نہیں  <e>
<s> راہ ہر دل کو ہوتی ہے دل سے  <m> میرے دل کی انہیں خبر ہی نہیں  <e>
<s> یار تو قتل عام کر ڈالے  <m> تیغ باندھے کہاں کمر ہی نہیں  <e>
<s> ضبط کی نسبت آپ کا ہے خیال  <m> میں ہوں عاشق مرے جگر ہی نہیں  <e>
<s> میرے سینہ کو چیر کر دیکھو  <m> دل بھی روتا ہے چشم تر ہی نہیں  <e>
<s> آسماں لاکھ بار دشمن ہو  <m> کیا ہو برباد میرے گھر ہی نہیں  <e>
<s> کون کہتا ہے مجھ کو سودائی  <m> ایک مدت سے میرے سر ہی نہیں  <e>
<s> ہم قیامت سے بھی ہوئے بے فکر  <m> شب ہجراں کی جب سحر ہی نہیں  <e>
<s> پاؤں پھیلائے مست ہوتے ہیں  <m> فقرا کیونکہ مال و زر ہی نہیں  <e>
<s> وہ تو مجھ کو جلائے جائیں گے  <m> بعد مردن بھی عمر بھر ہی نہیں  <e>
<s> بعد مردن ہے حشر کا کھٹکا  <m> میری جاں فکر سے مفر ہی نہیں  <e>
<s> مرغ بے وجہ چیخے جاتا ہے  <m> یہ نہ بولے تو جانور ہی نہیں  <e>
<s> ظلم پر اب ہے آسماں نادم  <m> سر بھی نیچا ہے اک نظر ہی نہیں  <e>
<s> توبہ توبہ ہزارہا شرطیں  <m> کیا بتاؤں اگر مگر ہی نہیں  <e>
<s> پھرتے ہو سیکڑوں ندیدوں میں  <m> تم کو خوف نظر گزر ہی نہیں  <e>
<s> آدمی آدمی ہے عزت سے  <m> آب جس میں نہ ہو گہر ہی نہیں  <e>
<s> اک ہنر تھا کمال تھا کیا تھا  <m> مجھ میں تیرا جمال تھا کیا تھا  <e>
<s> تیرے جانے پہ اب کے کچھ نہ کہا  <m> دل میں ڈر تھا ملال تھا کیا تھا  <e>
<s> برق نے مجھ کو کر دیا روشن  <m> تیرا عکس جلال تھا کیا تھا  <e>
<s> ہم تک آیا تو بہر لطف و کرم  <m> تیرا وقت زوال تھا کیا تھا  <e>
<s> جس نے تہہ سے مجھے اچھال دیا  <m> ڈوبنے کا خیال تھا کیا تھا  <e>
<s> جس پہ دل سارے عہد بھول گیا  <m> بھولنے کا سوال تھا کیا تھا  <e>
<s> تتلیاں تھے ہم اور قضا کے پاس  <m> سرخ پھولوں کا جال تھا کیا تھا  <e>
<s> تم نے دل کے دیے بجھائے ہیں  <m> ہم غموں کے چراغ لائے ہیں  <e>
<s> تم سے اب ہم گلہ کریں بھی تو کیا  <m> ہم نے خود ہی فریب کھائے ہیں  <e>
<s> صف بہ صف روشنی کے پردے میں  <m> ظلمتوں کے مہیب سائے ہیں  <e>
<s> تم نے محلوں کی روشنی کے لیے  <m> کتنے معصوم دل جلائے ہیں  <e>
<s> قتل جب بھی ہوئے خیال مرے  <m> کیسے کیسے خیال آئے ہیں  <e>
<s> زہر شیریں ہے سچ پیے جاؤ  <m> ہمدمو مر کے بھی جیے جاؤ  <e>
<s> امتحان وفا ہمیں منظور  <m> انتہائے ستم کیے جاؤ  <e>
<s> کھل نہ جائے فریب چارہ گری  <m> زخم ہر حال میں سیے جاؤ  <e>
<s> راکھ کا ڈھیر ہیں مہ و انجم  <m> راکھ میں جستجو کیے جاؤ  <e>
<s> رہروی کا یہی تقاضا ہے  <m> راہزن کو دعا دیے جاؤ  <e>
<s> شعلۂ دل بجھا کے دیکھ لیا  <m> آرزو کو مٹا کے دیکھ لیا  <e>
<s> اپنے ہاتھوں جسے سنوارا تھا  <m> وہ چمن بھی لٹا کے دیکھ لیا  <e>
<s> دل کا جو زخم تھا چراغ بنا  <m> آنسوؤں کو چھپا کے دیکھ لیا  <e>
<s> چارہ گر تیرے امتحاں کے لیے  <m> زخم پر زخم کھا کے دیکھ لیا  <e>
<s> مسکرائے تو ساتھ تھی دنیا  <m> اشک تنہا بہا کے دیکھ لیا  <e>
<s> ایسے لمحات بھی گزرتے ہیں  <m> جب نہ جیتے ہیں ہم نہ مرتے ہیں  <e>
<s> ہم کہ شاعر ہیں دل کو خوں کر کے  <m> اپنے گیتوں میں رنگ بھرتے ہیں  <e>
<s> زندگی کی حقیقتوں کے گہر  <m> بحر اندیشہ سے ابھرتے ہیں  <e>
<s> کس قدر ہوشیار ہیں ہم بھی  <m> اپنی دیوانگی سے ڈرتے ہیں  <e>
<s> اک ذرا سی خوشی کی چاہت میں  <m> ہم غموں سے نباہ کرتے ہیں  <e>
<s> دل جلایا تری خوشی کے لیے  <m> یا خود اپنی ہی آگہی کے لیے  <e>
<s> ہاتھ پر رکھ کے اپنی روح تپاں  <m> ہم چلے اپنی رہبری کے لیے  <e>
<s> نور کی محفلوں میں رہتے ہیں  <m> جو ترستے ہیں روشنی کے لیے  <e>
<s> کتنے آلام سہہ گئے ہم لوگ  <m> ایک بے نام سی ہنسی کے لیے  <e>
<s> آب حیواں بھی گر ملے تو نہ لیں  <m> اپنے معیار تشنگی کے لیے  <e>
<s> پھر کوئی قہر حضرت یزداں  <m> کوئی تحریک بندگی کے لیے  <e>
<s> دم بخود گلشنوں کی رعنائی  <m> کیسی کھوئی ہوئی بہار آئی  <e>
<s> تم کو سودائے محفل آرائی  <m> اور ہمیں جستجوئے تنہائی  <e>
<s> راحتیں تم کو رنج ہم کو عزیز  <m> اپنی اپنی نظر کی گہرائی  <e>
<s> کتنی بے گانگی سے دیکھتے ہو  <m> جب غم زندگی کی بات آئی  <e>
<s> کوئی خوشبو نہ پھول ہوں میں تو  <m> سر سے پا تک ببول ہوں میں تو  <e>
<s> تیری درگاہ سے گلہ کیسا  <m> خود کو بھی کب قبول ہوں میں تو  <e>
<s> چاندنی مجھ کو سجدے کرتی ہے  <m> تیرے قدموں کی دھول ہوں میں تو  <e>
<s> جانے مجھ سے بچھڑ گیا ہے کون  <m> ہر جنم میں ملول ہوں میں تو  <e>
<s> طفل دل کی دعا لکھے جس کو  <m> اس غزل کا سکول ہوں میں تو  <e>
<s> کیوں دکھاتے ہو مجھ کو تلواریں  <m> لاجونتی کا پھول ہوں میں تو  <e>
<s> زخم کھاتا ہوں شکر کرتا ہوں  <m> ہاں خلافت اصول ہوں میں تو  <e>
<s> زرد پیڑوں پہ شام ہے گریاں  <m> جی اداسی کے دشت میں حیراں  <e>
<s> نیم روشن سیاہیاں ہر سو  <m> اور ہوائیں سکوت پر خنداں  <e>
<s> ٹھہرے پانی کے سرد شیشے میں  <m> گزرے موسم کے عکس ہیں لرزاں  <e>
<s> سب کے ہونٹوں پہ جم گئیں باتیں  <m> سب کی آنکھوں میں رات نوحہ خواں  <e>
<s> ربط رشتوں کے رنگ ہیں پھیکے  <m> خواب قصے کہانیاں بے جاں  <e>
<s> ساتھ دریا کے ہم بھی جائیں کیا  <m> زور لہروں کا آزمائیں کیا  <e>
<s> پیڑ سارے اجڑ چکے کب کے  <m> شور کرتی ہیں پھر ہوائیں کیا  <e>
<s> کب وہ گزرے گی اس خرابے سے  <m> فصل گل سے یہ پوچھ آئیں کیا  <e>
<s> پھول باغوں میں جب نہیں کھلتے  <m> پھول گملوں میں ہم کھلائیں کیا  <e>
<s> رات جنگل کی شہر میں آئی  <m> گھر چراغوں سے جگمگائیں کیا  <e>
<s> جو خدا ہے کبھی تو سوچے وہ  <m> ایک دنیا نئی بنائیں کیا  <e>
<s> آگ ہے خوب تھوڑا پانی ہے  <m> یہ یہاں روز کی کہانی ہے  <e>
<s> خود سے کرنا ہے قتل خود کو ہی  <m> اور خود لاش بھی اٹھانی ہے  <e>
<s> پی گئے ریت تشنگی میں لوگ  <m> شور اٹھا تھا یاں پہ پانی ہے  <e>
<s> یہ ہی کہنے میں کٹ گئے دو دن  <m> چار ہی دن کی زندگانی ہے  <e>
<s> سارے کردار مر گئے لیکن  <m> رو میں اب بھی مری کہانی ہے  <e>
<s> ایک ڈر سا لگا ہوا ہے مجھے  <m> وہ بنا شرط چاہتا ہے مجھے  <e>
<s> کھل کے رونے کے دن تمام ہوئے  <m> اب مرا ضبط دیکھنا ہے مجھے  <e>
<s> مر رہا ہوں اسی سکون کے ساتھ  <m> سانس لینے کا تجربہ ہے مجھے  <e>
<s> ایک جاں ایک تن ہیں ہجر اور میں  <m> تیرا آنا بھی اب سزا ہے مجھے  <e>
<s> اب میں خاموش ہونے والا ہوں  <m> کیا کوئی شخص سن رہا ہے مجھے  <e>
<s> اس کی پہلے سے تھی نظر شاید  <m> جس کی مجھ کو خبر نہ تھی شاید  <e>
<s> گونگا آنگن ہے بہری دیواریں  <m> یہ خرابہ ہے اپنا گھر شاید  <e>
<s> چل کے کچھ دور رک گئے ہیں وہ  <m> نہ ملا مجھ سا ہم سفر شاید  <e>
<s> ہجر کی رات اتنی لمبی ہے  <m> جیسے ہوگی نہ اب سحر شاید  <e>
<s> رنگ تیرا اڑا اڑا سا ہے  <m> لگ گئی ہے تجھے نظر شاید  <e>
<s> وہ ہوا کا مزاج رکھتے ہیں  <m> ہم چراغوں کی طرح جلتے ہیں  <e>
<s> اس کی قدرت کو دیکھ کر یارو  <m> ہم بھی ایمان اس پہ رکھتے ہیں  <e>
<s> جھوم کر تو اٹھے ہیں یہ بادل  <m> دیکھیے اب کہاں برستے ہیں  <e>
<s> ساری بے رنگ سوچ کے چہرے  <m> لفظ پہنیں تو پھر نکھرتے ہیں  <e>
<s> کیا خبر تھی ہمیں کہ لوگوں کی  <m> آستینوں میں سانپ پلتے ہیں  <e>
<s> سوچنا ہے تو پھر کھری سوچے  <m> دل کوئی بات نہ بری سوچے  <e>
<s> بھیک دے کر نہ جانے کیا لیں گے  <m> اک بھکارن ڈری ڈری سوچے  <e>
<s> کیوں گنوایا تھا راستے میں اسے  <m> آ کے منزل پہ رہبری سوچے  <e>
<s> ٹھہرنا ہوگا کیا اسی گھر میں  <m> آنکھ میں نیند کی پری سوچے  <e>
<s> میں وفا کے سوا نہ سوچوں کچھ  <m> وہ جو سوچے ستم گری سوچے  <e>
<s> رنج و غم سے جو بے خبر ہوتا  <m> کاش ایسا بھی کوئی گھر ہوتا  <e>
<s> سنگ باری کا غم نہیں ہے مگر  <m> ایک پتھر کو ایک سر ہوتا  <e>
<s> اس بلندی سے گر کے رسوا ہوں  <m> اچھا ہوتا زمین پر ہوتا  <e>
<s> اس کی لاٹھی ہے بے صدا یارو  <m> کاش اس بات کا بھی ڈر ہوتا  <e>
<s> یہ ضلالت نہ جھیلنی پڑتی  <m> با ہنر سے جو بے ہنر ہوتا  <e>
<s> پھول سا اک کھلا ہے آنکھوں میں  <m> کس کا چہرہ بسا ہے آنکھوں میں  <e>
<s> تم کو آنسو نظر نہیں آتا  <m> یاں سمندر چھپا ہے آنکھوں میں  <e>
<s> آ کے چہرے پہ جم گیا آنسو  <m> بن کے موتی رہا ہے آنکھوں میں  <e>
<s> اس کو دیکھا تو یوں ہوا محسوس  <m> اک چمن بھر لیا ہے آنکھوں میں  <e>
<s> نیند یوں اڑ گئی کہ لگتا ہے  <m> کوئی کانٹا چبھا ہے آنکھوں میں  <e>
<s> جب طبیعت سکوں سے گھبرائی  <m> لے چلا ذوق آبلہ پائی  <e>
<s> وہ ہوئے مائل مسیحائی  <m> موت پھر زندگی سے شرمائی  <e>
<s> زلف بکھری کہ بس گھٹا چھائی  <m> اہل تقوی پہ اک بلا آئی  <e>
<s> طائر آرزو نے پر تولے  <m> صحن دل میں چلی ہے پروائی  <e>
<s> مڑ کے طوفاں کو بارہا دیکھا  <m> نزد ساحل جو موج لے آئی  <e>
<s> کشمکش وہ جنون و ہوش میں ہے  <m> بن گیا حسن بھی تماشائی  <e>
<s> روح و تن میں ازل سے نسبت ہے  <m> پھر بھی ہیں تشنۂ شناسائی  <e>
<s> شیخ کو خلد و حور کا سودا  <m> ہائے یہ لذتوں کی گیرائی  <e>
<s> مے کدہ کا یہ معجزہ ہے عجیب  <m> کفر و دیں میں بھی ہے شناسائی  <e>
<s> شغل مے فرط غم میں کیا کرتے  <m> اس میں تھی دخت رز کی رسوائی  <e>
<s> گھر سے گھر تک کا راستہ نہ ملا  <m> کوئی بھی خود میں جھانکتا نہ ملا  <e>
<s> سب کے ہم راہ سب کے سائے تھے  <m> شہر میں کوئی دیوتا نہ ملا  <e>
<s> کتنے ہونٹوں کا لمس یاد رہے  <m> ایک بھی نقش دیر پا نہ ملا  <e>
<s> روشنی کے سفیر لوٹ گئے  <m> شہر در شہر رت جگا نہ ملا  <e>
<s> تنگ تھا ذات کا حصار بہت  <m> کوئی رستہ فرار کا نہ ملا  <e>
<s> کتنے آنسو نچوڑ کر دیکھے  <m> کھو گیا تھا جو قہقہہ نہ ملا  <e>
<s> اب گھٹائیں سیاہ ہلکی ہیں  <m> رات شاید یہ کھل کے برسی ہیں  <e>
<s> آپ سادہ لباس میں بھی مجھے  <m> حد سے زیادہ حسین لگتی ہیں  <e>
<s> دل مرا خانقاہ ہو گویا  <m> دھڑکنیں تیرا نام جپتی ہیں  <e>
<s> ایک مدت ہوئی نہیں رویا  <m> میری پلکیں ہنوز بھیگی ہیں  <e>
<s> بے وفائی کی یہ ادائیں سبھی  <m> آپ ہی سے تو ہم نے سیکھی ہیں  <e>
<s> اب یہ چھٹتے نظر نہیں آتے  <m> ابر جو بستیوں پہ طاری ہیں  <e>
<s> رات دن صبح و شام لکھتا ہوں  <m> اور بس تیرا نام لکھتا ہوں  <e>
<s> میرے ماضی کے گم شدہ ساتھی  <m> روز تجھ کو سلام لکھتا ہوں  <e>
<s> یہ عبارت سنبھال کر رکھنا  <m> زندگی تیرے نام لکھتا ہوں  <e>
<s> تیری خاطر ہے خاص کر یہ غزل  <m> یوں تو اشعار عام لکھتا ہوں  <e>
<s> حسرت و امید کا ماتم رہا  <m> یہ وہ دل ہے جو سدا پر غم رہا  <e>
<s> اک نہ اک مجھ پر سدا عالم رہا  <m> میں کبھی بے جاں کبھی بے دم رہا  <e>
<s> میری قسمت کی کجی کا عکس ہے  <m> یہ جو برہم گیسوئے پر خم رہا  <e>
<s> وہ دل غمگیں ہے میرا غم پسند  <m> غم کے جانے کا بھی جس کو غم رہا  <e>
<s> دل کو ہر دم اک پریشانی رہی  <m> زلف جاناں کی طرح برہم رہا  <e>
<s> وہ نمک افشانیاں قاتل نے کیں  <m> زخم دل شرمندہ مرہم رہا  <e>
<s> بڑھتے بڑھتے ہو گیا ناسور دل  <m> خون کا قطرہ جو دل میں جم رہا  <e>
<s> تھا فقط اک غم مدار زندگی  <m> غم رہا دل میں تو وہ بھی کم رہا  <e>
<s> مے کا یہ احترام ارے توبہ  <m> اور پھر وہ حرام ارے توبہ  <e>
<s> دل کو سرمست کر ہی دیتی ہے  <m> یاد ساقی و جام ارے توبہ  <e>
<s> اللہ اللہ کر ارے زاہد  <m> جام مے صبح و شام ارے توبہ  <e>
<s> بت پرستی میں جس کی عمر کٹی  <m> ایسے کافر کا نام ارے توبہ  <e>
<s> ایک بے جاں کے قتل کرنے کو  <m> اس قدر اہتمام ارے توبہ  <e>
<s> غم زدوں کی یہ خامشی ہے غضب  <m> صبر کا انتقام ارے توبہ  <e>
<s> کر کے قول و قرار کیا کہنا  <m> او فراموش کار کیا کہنا  <e>
<s> ہو کے نادم گنہ سے پاک ہوا  <m> واہ رے شرمسار کیا کہنا  <e>
<s> کام بگڑے تو ہی بناتا ہے  <m> اے مرے کردگار کیا کہنا  <e>
<s> خوب تو نے سنی لگی دل کی  <m> واہ رے غم گسار کیا کہنا  <e>
<s> دن کو تارے دکھا دئے تو نے  <m> اے شب انتظار کیا کہنا  <e>
<s> خاک میں بھی ملا کے اے ظالم  <m> نہ کیا اعتبار کیا کہنا  <e>
<s> دل حسرت زدہ رہا نہ رہا  <m> اس کا قول و قرار کیا کہنا  <e>
<s> اس سے حال غم دل مظلوم  <m> جو نہ ہو شرمسار کیا کہنا  <e>
<s> با وفائی بھی تیری اے دل زار  <m> رہ گئی یادگار کیا کہنا  <e>
<s> نہ سنے ایک بار جو دل کی  <m> اس سے پھر بار بار کیا کہنا  <e>
<s> کیا ملا عرض مدعا کر کے  <m> بات بھی کھوئی التجا کر کے  <e>
<s> لائے اس بت کو التجا کر کے  <m> کفر ٹوٹا خدا خدا کر کے  <e>
<s> میں وہ بے آس ہوں کہ میرے پاس  <m> یاس آئی ہے آسرا کر کے  <e>
<s> لب نازک کے پاس رہنے دو  <m> تل برابر ہے دل مسا کر کے  <e>
<s> حق ترے دانہ پانی کا صیاد  <m> جاؤں گا دام دام ادا کر کے  <e>
<s> پھانس لیتی ہے دل سمجھ لیں گے  <m> زلف کرتی ہے بل سمجھ لیں گے  <e>
<s> ہم سپاہی ہیں او کمان ابرو  <m> تیغ پکڑے اجل سمجھ لیں گے  <e>
<s> نیت شب حرام اے ساقی  <m> آج تو سوئیں کل سمجھ لیں گے  <e>
<s> در رہا سب پہ جو سخنور ہے  <m> شعر تیغ زباں کا جوہر ہے  <e>
<s> بات اپنی یہ سن کے کان میں ڈال  <m> آبرو مثل آب گوہر ہے  <e>
<s> عشق بن کیا کسی کا دل ہو گزار  <m> موم بے آگ دیکھے پتھر ہے  <e>
<s> دل کا دینا سراسری مت جان  <m> جان پر کھیلنا سراسر ہے  <e>
<s> کیا مخالف ہے اس چمن کی ہوا  <m> خار دیتا ہے جو گل تر ہے  <e>
<s> نوک رکھ لو برہنہ پائی کی  <m> آباد خار دشت نشتر ہے  <e>
<s> کیوں خفا رشک حور ہوتا ہے  <m> آدمی سے قصور ہوتا ہے  <e>
<s> مئے الفت سے پھر گیا جو دل  <m> صورت شیشہ چور ہوتا ہے  <e>
<s> خاک عاشق سے جو درخت اگا  <m> طور ہوتا ہے نور ہوتا ہے  <e>
<s> جس کو دیکھا وہ اس زمانے میں  <m> اپنے نزدیک دور ہوتا ہے  <e>
<s> خاکساری وہ ہے کہ ذروں پر  <m> روز باران نور ہوتا ہے  <e>
<s> کس کی لیتا نہیں خبر رزاق  <m> آلودگی ناصبور ہوتا ہے  <e>
<s> اے ہوس نان داغ بس نہ لگا  <m> گرم طوفاں تنور ہوتا ہے  <e>
<s> کشتیٔ مے نہیں تو اے ساقی  <m> بحر غم سے عبور ہوتا ہے  <e>
<s> تیرا قول و قرار باقی ہے  <m> اور مرا انتظار باقی ہے  <e>
<s> اب بھی چاہو تو تم پلٹ آؤ  <m> اب بھی تھوڑی بہار باقی ہے  <e>
<s> چاند کھڑکی پہ جب آ کے پوچھ رہا  <m> اور کتنا سنگار باقی ہے  <e>
<s> ایسا ویرانا کیسے چھوڑیں ہم  <m> اب بھی اجڑا دیار باقی ہے  <e>
<s> دل دیا جاں بھی دی مگر پھر بھی  <m> اور تھوڑا ادھار باقی ہے  <e>
<s> نبض مدھم ہے سانس ہے ڈوبی  <m> پھر بھی اک اعتبار باقی ہے  <e>
<s> چاند میں ہے کوئی پری شاید  <m> اس لیے ہے یہ چاندنی شاید  <e>
<s> لوگ اس کو مسیحا کہتے تھے  <m> ویسے وہ بھی تھا آدمی شاید  <e>
<s> دل کا دروازہ کھول رکھا ہے  <m> یوں ہی آ جائے گا کوئی شاید  <e>
<s> سانس آتی ہے سانس جاتی ہے  <m> اس کو کہتے ہیں زندگی شاید  <e>
<s> آپ کا ذکر ہو مسلسل ہو  <m> بس یہی تو ہے شاعری شاید  <e>
<s> میرے آنسو تمہاری آنکھوں میں  <m> اب بھی باقی ہے دوستی شاید  <e>
<s> زخم شاداب دیکھتے ہیں مجھے  <m> درد بیتاب دیکھتے ہیں مجھے  <e>
<s> خواب دیکھے تھے ٹوٹ کر میں نے  <m> ٹوٹ کر خواب دیکھتے ہیں مجھے  <e>
<s> داغ دل ضو فشاں ہوئے یوں کہ  <m> شمس و مہتاب دیکھتے ہیں مجھے  <e>
<s> کھل گیا ہو نہ دوستی کا بھرم  <m> ڈر کے احباب دیکھتے ہیں مجھے  <e>
<s> اک تناؤ سا اپنے آپ سے ہے  <m> کھنچ کے اعصاب دیکھتے ہیں مجھے  <e>
<s> تا ابد حاصل ازل ہوں میں  <m> یا فقط لقمۂ اجل ہوں میں  <e>
<s> خود کو بھی خود سے ماورا چاہوں  <m> اپنی ہستی میں کچھ خلل ہوں میں  <e>
<s> میرا ہر مسئلہ اسی کا ہے  <m> اس کے ہر مسئلے کا حل ہوں میں  <e>
<s> اس کی آنکھوں کا آئینہ خانہ  <m> جھیل میں جیسے اک کنول ہوں میں  <e>
<s> کس ہنر کے مظاہرے میں ہو  <m> تم تو خود سے مقابلے میں ہو  <e>
<s> قتل کرنا تو اس کو ٹھیک نہیں  <m> عشق کی موت حادثے میں ہو  <e>
<s> چاند آئے گا صلح کرنے کو  <m> جاگ جاؤ مغالطے میں ہو  <e>
<s> نام میں دوسرا محبت کا  <m> تم ہو پاگل یا پھر نشے میں ہو  <e>
<s> آتے آتے ہنسی یوں پھسلی ہے  <m> جیسے اشکوں کے راستے میں ہو  <e>
<s> چاند غائب ہے چاند راتوں سے  <m> کیا پتہ میرے آئنے میں ہو  <e>
<s> تم چلے تھے خلا کو بھرنے کیوں  <m> لوٹ آئے کہ راستے میں ہو  <e>
<s> کون منصف بنے سوا دریا  <m> اک جزیرہ جو کٹگھرے میں ہو  <e>
<s> جان یہ انتظار کیسا ہے  <m> ہجر میں بھی قرار کیسا ہے  <e>
<s> تیری باتوں کا زخم ہے اب تک  <m> دیکھ تیرا شکار کیسا ہے  <e>
<s> دل کی دھڑکن سنی تو وہ بولے  <m> یہ کھنکتا ستار کیسا ہے  <e>
<s> نبض نے لوٹتے ہی پوچھا تھا  <m> سونے دل کا دیار کیسا ہے  <e>
<s> میرے آنسو اسے تسلی دیں  <m> مجھ کو یہ اس سے پیار کیسا ہے  <e>
<s> مجھ میں ہمت نہیں لگاؤں دل  <m> اور دیکھوں کہ پیار کیسا ہے  <e>
<s> روح کے زخم جسم سے ہیں عیاں  <m> پیرہن تار تار کیسا ہے  <e>
<s> پھول کے حال سے میں واقف ہوں  <m> تم بتاو کہ خار کیسا ہے  <e>
<s> وہ رکھے گا مرا بھرم باقی  <m> اس پہ یہ اعتبار کیسا ہے  <e>
<s> سرد رشتوں کی برف پگھلی ہے  <m> دھوپ مدت کے بعد نکلی ہے  <e>
<s> نیند آنکھوں سے یہ چرائے گی  <m> گشت پر یاد پھر سے نکلی ہے  <e>
<s> ہر نئی لہر میں نیا پانی  <m> وہ جو پچھلی تھی اب وہ اگلی ہے  <e>
<s> رنگ وہ ہی بھرے گی دونوں میں  <m> اپنی یادوں کی وہ جو تتلی ہے  <e>
<s> پھوٹ پانی میں پڑ گئی ہے کیا  <m> لہر دریا بنانے نکلی ہے  <e>
<s> میرے جینے کو بس یہ ہے کافی  <m> تو ہے بارش ہے اور تتلی ہے  <e>
<s> بے خیالی میں گر پڑی ہوگی  <m> وہ نہیں جانتی وہ بجلی ہے  <e>
<s> چاند کو چگ گیا تھا اک پنچھی  <m> چاندنی پھر کہاں سے نکلی ہے  <e>
<s> وجہ تم ہی تھے میرے جینے کی  <m> وجہ اب بھی کہاں یہ بدلی ہے  <e>
<s> اڑتی ہے غم لئے پروں پر جو  <m> کیسی خوش رنگ سی وہ تتلی ہے  <e>
<s> تجھ سے تصویر تیری اچھی ہے  <m> بعد مدت بھی وہ نہ بدلی ہے  <e>
<s> زندگی جب بھی آزماتی ہے  <m> کچھ نہ کچھ تو ہمیں سکھاتی ہے  <e>
<s> ہر حقیقت سمجھ میں آتی ہے  <m> موت جب آئنہ دکھاتی ہے  <e>
<s> ایک ننھی پری ہے آنگن میں  <m> جو مرے گھر کو گھر بناتی ہے  <e>
<s> کوئی پاگل لہر کنارے پر  <m> جانے کیا لکھتی ہے مٹاتی ہے  <e>
<s> سرپھری ہو گئی ہے اک لڑکی  <m> وہ ہوا میں دیا جلاتی ہے  <e>
<s> بے نیازی کے سلسلے میں ہوں  <m> میں کہاں اب ترے نشے میں ہوں  <e>
<s> ہجر تیرا مجھے ستاتا ہے  <m> اور باقی تو بس مزے میں ہوں  <e>
<s> ڈھونڈھ مت ان اداس آنکھوں میں  <m> غور کر تیرے قہقہے میں ہوں  <e>
<s> وہ مجھے اب بھی چاہتا ہوگا  <m> میں ابھی تک مغالطے میں ہوں  <e>
<s> ہر طرف محفلیں خیالوں کی  <m> عشق کے شاہی محکمے میں ہوں  <e>
<s> توڑ کر ہی نکال لے کوئی  <m> قید میں اپنے دائرے میں ہوں  <e>
<s> اوس کو منزل بھی مل گئی اپنی  <m> اور میں ہوں کہ راستے میں ہوں  <e>
<s> درد کی اک کتاب ہے کوئی  <m> زندگی اضطراب ہے کوئی  <e>
<s> تیرگی کی ادا بتاتی ہے  <m> داؤں پر ماہتاب ہے کوئی  <e>
<s> ہو گیا جس کو وہ ہوا تنہا  <m> عشق بھی اک عذاب ہے کوئی  <e>
<s> تیری جانب ہی کھینچ لاتی ہے  <m> یاد جیسے سراب ہے کوئی  <e>
<s> اس کا خاموش دیکھنا بھر ہی  <m> اک مکمل جواب ہے کوئی  <e>
<s> جی رہا ہے مگر نہیں جیتا  <m> یوں بھی خانہ خراب ہے کوئی  <e>
<s> ہائے تحریر اس کی آنکھوں کی  <m> گو کہ مشکل کتاب ہے کوئی  <e>
<s> تو میرے سامنے رہے پھر بھی  <m> میں سمجھتی ہوں خواب ہے کوئی  <e>
<s> تشنگی اور بڑھتی جاتی ہے  <m> تیری قربت سراب ہے کوئی  <e>
<s> روشنی بھر خلا پہ بار تھے ہم  <m> دھند منظر پس غبار تھے ہم  <e>
<s> دھوپ میں آئے تو سکون ملا  <m> چھاؤں میں تھے تو داغ دار تھے ہم  <e>
<s> کوئی دستک نہ کوئی آہٹ تھی  <m> مدتوں وہم کے شکار تھے ہم  <e>
<s> بت گری میں ہنر بھی شامل تھا  <m> سنگ سازی سے ہوشیار تھے ہم  <e>
<s> قرض کوئی بھی جسم و جاں پہ نہ تھا  <m> زندگی پر مگر ادھار تھے ہم  <e>
<s> ظلمتیں تو چراغ خیمہ تھیں  <m> خلوتوں کے گناہ گار تھے ہم  <e>
<s> فکر و معنی تلازمے تشبیہ  <m> اے غزل تیرے جاں نثار تھے ہم  <e>
<s> کون کہتا ہے تم ادا نہ کرو  <m> پر وفا کی جگہ جفا نہ کرو  <e>
<s> سرو کٹ جائیں گے پسے گی حنا  <m> اس طرح باغ میں پھرا نہ کرو  <e>
<s> ہنس رہے ہیں ابھی خوشی میں وہ  <m> میرے رونے کا تذکرہ نہ کرو  <e>
<s> زخم دل پر نہ ہو نمک پاشی  <m> اس مزے سے تو آشنا نہ کرو  <e>
<s> ہے قیامت تمہاری اٹکھیلی  <m> حشر اے جان من بپا نہ کرو  <e>
<s> خرمن دل پہ برق گرتی ہے  <m> میرے رونے پہ تم ہنسا نہ کرو  <e>
<s> نعمت عشق ہے یہ داغ جگر  <m> شکر حق کے سوا گلا نہ کرو  <e>
<s> ہے شب وصل بے تکلف ہو  <m> شوخیاں کہتی ہیں حیا نہ کرو  <e>
<s> ہوں گرفتار الفت گیسو  <m> مجھ کو بہر خدا رہا نہ کرو  <e>
<s> شوق کہتا ہے خود چلے جاؤ  <m> منت نامہ بر کیا نہ کرو  <e>
<s> خواب تعبیر کے اسیر نہ تھے  <m> رہ گزر تھے یہ راہگیر نہ تھے  <e>
<s> رہنما تھے کبھی وہ سچ ہے مگر  <m> یہ بھی سچ ہے کہ میرے پیر نہ تھے  <e>
<s> ہم نے زنداں کی باغبانی کی  <m> موسم گل کے ہم اسیر نہ تھے  <e>
<s> پتھر آئے تھے آئینے بن کے  <m> ورنہ ہم اتنے بے ضمیر نہ تھے  <e>
<s> کیا کوئی دے سکے پتہ میرا  <m> بھید مجھ پر بھی کب کھلا میرا  <e>
<s> آنکھ کی لو میں ہے ضمیر کی لو  <m> مجھ میں زندہ ہے رہنما میرا  <e>
<s> خاک ہو کر روش روش لکھوں  <m> جانے کس سمت ہو خدا میرا  <e>
<s> گا رہا ہوں میں وقت کی لے پر  <m> لمحہ لمحہ ہے آشنا میرا  <e>
<s> ریزہ ریزہ ہوئے ہیں خواب مرے  <m> پھر بھی قائم ہے حوصلہ میرا  <e>
<s> آپ جو کچھ قرار کرتے ہیں  <m> کہئے ہم اعتبار کرتے ہیں  <e>
<s> یہ کہ یاں میں ہوں وائے ان کا حال  <m> مجھ پہ جو افتخار کرتے ہیں  <e>
<s> پر فرشتے کے اس جگہ جل جائیں  <m> جس طرف ہم گزار کرتے ہیں  <e>
<s> گو کہن دام ہیں ہم اے صیاد  <m> لیک عنقا شکار کرتے ہیں  <e>
<s> سی تو لینے دو جیب ناصح کو  <m> اب کی ہم تار تار کرتے ہیں  <e>
<s> دل کی دل جانے ہم تو اپنا کام  <m> اب کے کھیوے میں پار کرتے ہیں  <e>
<s> گر رہا ہے رواق وہم غافل  <m> فکر نقش و نگار کرتے ہیں  <e>
<s> سر گیا نامہ بر کا واں اے وائے  <m> یاں قدم ہم شمار کرتے ہیں  <e>
<s> دل تہی کیا کرے ہے تیں پہلو  <m> ہم تو آپ ہی کنار کرتے ہیں  <e>
<s> چلئے قائم کہ رفتگاں اپنا  <m> دیر سے انتظار کرتے ہیں  <e>
<s> شب جو دل بیقرار تھا کیا تھا  <m> کسی کا انتظار تھا کیا تھا  <e>
<s> چشم در پر تھی صبح تک شاید  <m> کچھ کسی سے قرار تھا کیا تھا  <e>
<s> مدت عمر جس کا نام ہے آہ  <m> برق تھی یا شرار تھا کیا تھا  <e>
<s> دیکھ مجھ کو جو بزم سے تو اٹھا  <m> کچھ تجھے مجھ سے عار تھا کیا تھا  <e>
<s> پھر گئی وہ نگہ جو یوں محرم  <m> سیل تھی یا کٹار تھا کیا تھا  <e>
<s> دل مرا دیکھ دیکھ جلتا ہے  <m> شمع کا کس پہ دل پگھلتا ہے  <e>
<s> ہم نشیں ذکر یار کر کہ کچھ آج  <m> اس حکایت سے جی بہلتا ہے  <e>
<s> دل مژہ تک پہنچ چکا جوں اشک  <m> اب سنبھالے سے کب سنبھلتا ہے  <e>
<s> ساقیا دور کیا کرے ہے تمام  <m> آپ ہی اب یہ دور چلتا ہے  <e>
<s> گندمی رنگ جو ہے دنیا میں  <m> میری چھاتی پہ مونگ دلتا ہے  <e>
<s> ہے تواضع ضرور دولت کو  <m> ہو ہے خم جو نہال پھلتا ہے  <e>
<s> اپنے عاشق کی سوخت پر پیارے  <m> کبھو کچھ دل ترا بھی جلتا ہے  <e>
<s> دیکھ کیسا پتنگ کی خاطر  <m> شعلۂ شمع ہاتھ ملتا ہے  <e>
<s> پاس اخلاص سخت ہے تکلیف  <m> تاکجا خاطر وضیع و شریف  <e>
<s> چشم و دل سے نہ تھی یہ چشم ہمیں  <m> کہ نہ گریہ کے ہو سکیں گے حریف  <e>
<s> صبح تک تھا وہیں یہ مخلص بھی  <m> آپ رکھتے تھے شب جہاں تشریف  <e>
<s> مجھ سے تجھ بن گیا جو فصل ربیع  <m> کب یہ اشجار سے کرے ہے خریف  <e>
<s> یوں کبھو تو نے مے نہ دی ساقی  <m> نائے حلقوم کو سمجھتے قیف  <e>
<s> اپنے تئیں آپ وہ نہیں پاتے  <m> فکر میں تجھ کمر کی ہیں جو ضعیف  <e>
<s> محتسب سے صلاح کیجئے گا  <m> مے کو چندے مباح کیجئے گا  <e>
<s> نامہ بر مل رہا ہے غیر کے ساتھ  <m> خط میں کچھ اصطلاح کیجئے گا  <e>
<s> دختر رز کو دی طلاق پر اب  <m> مغبچوں سے نکاح کیجئے گا  <e>
<s> صبح کا کام شام پر تو رکھا  <m> شام بولا صباح کیجئے گا  <e>
<s> تم نہ مانو مگر حقیقت ہے  <m> عشق انسان کی ضرورت ہے  <e>
<s> جی رہا ہوں اس اعتماد کے ساتھ  <m> زندگی کو مری ضرورت ہے  <e>
<s> حسن ہی حسن جلوے ہی جلوے  <m> صرف احساس کی ضرورت ہے  <e>
<s> اس کے وعدے پہ ناز تھے کیا کیا  <m> اب در و بام سے ندامت ہے  <e>
<s> اس کی محفل میں بیٹھ کر دیکھو  <m> زندگی کتنی خوبصورت ہے  <e>
<s> مدتوں ہم نے غم سنبھالے ہیں  <m> اب تری یاد کے حوالے ہیں  <e>
<s> زندگی کے حسین چہرے پر  <m> غم نے کتنے حجاب ڈالے ہیں  <e>
<s> کچھ غم زیست کا شکار ہوئے  <m> کچھ مسیحا نے مار ڈالے ہیں  <e>
<s> رہ گزار حیات میں ہم نے  <m> خود نئے راستے نکالے ہیں  <e>
<s> اے شب غم ذرا سنبھال کے رکھ  <m> ہم تری صبح کے اجالے ہیں  <e>
<s> دن چھپا اور غم کے سائے ڈھلے  <m> آرزو کے نئے چراغ جلے  <e>
<s> ہم بدلتے ہیں رخ ہواؤں کا  <m> آئے دنیا ہمارے ساتھ چلے  <e>
<s> لب پہ ہچکی بھی ہے تبسم بھی  <m> جانے ہم کس سے مل رہے ہیں گلے  <e>
<s> دل کے ان حوصلوں کا حال نہ پوچھ  <m> جو ترے دامن کرم میں پلے  <e>
<s> کون یاد آ گیا اذاں کے وقت  <m> بجھتا جاتا ہے دل چراغ جلے  <e>
<s> مصلحت سرنگوں خرد خاموش  <m> عشق کے آگے کس کی دال گلے  <e>
<s> وہ اگر ہم خیال ہو جائیں  <m> ختم سارے ملال ہو جائیں  <e>
<s> وہ ہوں آمادۂ جواب اگر  <m> ہم سراپا سوال ہو جائیں  <e>
<s> شہر والوں کا ہے خدا حافظ  <m> چور جب کوتوال ہو جائیں  <e>
<s> ہے جدائی خدا کی اک نعمت  <m> قربتیں جب وبال ہو جائیں  <e>
<s> ہاتھ سے آس کا عصا نہ گرے  <m> حوصلے جب نڈھال ہو جائیں  <e>
<s> ہو اگر آپ کی نگاہ کرم  <m> بے ہنر با کمال ہو جائیں  <e>
<s> آؤ نکلیں انا کے خول سے اب  <m> رابطے پھر بحال ہو جائیں  <e>
<s> پھیر روز فراق یار آیا  <m> نامہ بر آہ زار زار آیا  <e>
<s> تیرے جانے سے فتنہ ہو تیار  <m> بہ سر چشم اشک بار آیا  <e>
<s> جھاڑا مرقد پہ میرے جب دامن  <m> آسماں کا گویا غبار آیا  <e>
<s> مے سے توبہ تو کر نہیں سکتا  <m> کیا کروں موسم بہار آیا  <e>
<s> مارا جاوے گا بھاگ اے ناصح  <m> دیکھ یہ نازنیں سوار آیا  <e>
<s> کسی مخلوق کو خدا نہ دکھائے  <m> جو کہ مجھ پر در انتظار آیا  <e>
<s> اس کی بیداد کا خدا دے اجر  <m> ہاتھ میں لے کے ذو الفقار آیا  <e>
<s> کہتا ہے سر جھکا جو عاشق ہے  <m> میں تو اب مائل شکار آیا  <e>
<s> پیشوائی کو اس کی جا جلدی  <m> کہہ کہ حاضر گناہ گار آیا  <e>
<s> درد دل کا کسے کروں اظہار  <m> غم ہجرت بہ جان من بسیار  <e>
<s> نرگسی چشم کو کہاں پاؤں  <m> جسے تسکیں ہو خاطر افگار  <e>
<s> رکھوں اپنا کفن سلانے کو  <m> پاؤں گر موئے زلف کا یک تار  <e>
<s> باقی ارماں رہا بہ دل افسوس  <m> جان جاتی ہے یار یار پکار  <e>
<s> صنما ظالماں ستا لے آ  <m> منتظر کوئی دم رہا بے شمار  <e>
<s> دیکھنا دیکھ لے دکھا صورت  <m> ورنہ پھر میں کہاں کہاں تو یار  <e>
<s> ترک الفت کا کچھ خیال بھی ہے  <m> یہی ممکن مگر محال بھی ہے  <e>
<s> کیا کھلے عقدۂ حیات و ممات  <m> ہر جواب اک نیا سوال بھی ہے  <e>
<s> ورنہ کیا شے یہ گردش افلاک  <m> اس میں شامل کسی کی چال بھی ہے  <e>
<s> کچھ مرا دل بھی ہے جنوں آثار  <m> کچھ تری آنکھ کا کمال بھی ہے  <e>
<s> اس میں جینے کا بھی ہزار امکان  <m> اس میں مرنے کا احتمال بھی ہے  <e>
<s> دل بھی ہے اندرون سینہ عذاب  <m> سر سردوش اک وبال بھی ہے  <e>
<s> ہر نظر صورتوں کا ایک طلسم  <m> ہر قدم خواہشوں کا جال بھی ہے  <e>
<s> ہر خبر انکشاف بے خبری  <m> ہر نفس عرصۂ زوال بھی ہے  <e>
<s> تجھ سے دوری بھی ہے نشاط افزا  <m> تیری قربت میں اک ملال بھی ہے  <e>
<s> صورت سبزہ آرزوئے وصال  <m> سر کشیدہ بھی پائمال بھی ہے  <e>
<s> ہو چکا انتظار سونے دے  <m> اے دل بے قرار سونے دے  <e>
<s> مٹ گئیں رونقیں چراغوں کی  <m> لٹ گئے رہ گزار سونے دے  <e>
<s> آہٹوں کے فریب میں مت آ  <m> ان کا کیا اعتبار سونے دے  <e>
<s> پی لئے آنسوؤں کے جام بہت  <m> ٹوٹتا ہے خمار سونے دے  <e>
<s> تو نے دیکھی تو ہوگی شام خزاں  <m> اے مریض بہار سونے دے  <e>
<s> اونگھتا ہے اداس پیڑوں پر  <m> چاندنی کا غبار سونے دے  <e>
<s> آخر شب نہ کوئی آئے گا  <m> میرے شب زندہ دار سونے دے  <e>
<s> دور اس پار دیکھتا کیا ہے  <m> واقف خوئے یار سونے دے  <e>
<s> بن گئے ہیں ہمارے سینے میں  <m> حسرتوں کے مزار سونے دے  <e>
<s> پڑ گئی آپ پر نظر ہی تو ہے  <m> اک خطا ہو گئی بشر ہی تو ہے  <e>
<s> اتنا بھاری نہ ڈالیے موباف  <m> بل نہ کھائے کہیں کمر ہی تو ہے  <e>
<s> میری آہوں سے ان کے دل میں اثر  <m> کبھی یوں بھی اڑے خبر ہی تو ہے  <e>
<s> پاؤں پھیلائے ہم نے مرقد میں  <m> چلتے چلتے تھکے سفر ہی تو ہے  <e>
<s> دل محبت مکان ہے گویا  <m> آرزو کا جہان ہے گویا  <e>
<s> خاک میں مل چکے ہم اور اس کو  <m> آج تک بھی گمان ہے گویا  <e>
<s> میرے آزار دینے کو وہ شوخ  <m> دوسرا آسمان ہے گویا  <e>
<s> کھول دے منہ خموں کے پیر مغاں  <m> آج ہی امتحان ہے گویا  <e>
<s> پاؤں آگے نہ اٹھ سکے واں سے  <m> اس گلی کا نشان ہے گویا  <e>
<s> تیری تصویر کیوں نہ بول اٹھے  <m> اس میں عاشق کی جان ہے گویا  <e>
<s> بھول کر بھی ادھر نہیں آتا  <m> وہ کبھی راہ پر نہیں آتا  <e>
<s> کس کا جلوہ نظر سے گزرا ہے  <m> کہ مجھے کچھ نظر نہیں آتا  <e>
<s> چرخ گردش سے تھک گیا شب ہجر  <m> دن نکلتا نظر نہیں آتا  <e>
<s> بہہ گیا دل تو غم نہیں اے چشم  <m> کام میں کیا جگر نہیں آتا  <e>
<s> ہوں شب وصل اس قدر بے خود  <m> بیم مرگ سحر نہیں آتا  <e>
<s> کس گلی میں چلا ہوں مرنے کو  <m> شوق میں کچھ نظر نہیں آتا  <e>
<s> تیرا کوچہ اگر بہشت نہیں  <m> جا کے کیوں نامہ بر نہیں آتا  <e>
<s> پھیر دینی چھری تو آتی ہے  <m> لطف صیاد اگر نہیں آتا  <e>
<s> نو گرفتاری مصیبت دیکھ  <m> ہم کو نالہ بھی کر نہیں آتا  <e>
<s> اب تو لب سے نہ جائے گا آگے  <m> نالے کا زور شور تھا آگے  <e>
<s> دشت الفت میں رہنما کیسا  <m> میں نے رہبر کو دھر لیا آگے  <e>
<s> دشت الفت ہے گرچہ دور ولے  <m> دل سے کہتا ہوں یہ رہا آگے  <e>
<s> بے وفائی اگر نہ کرتی عمر  <m> ہم دکھاتے تمہیں وفا آگے  <e>
<s> وہ خوشامد ہی میں گئے گھبرا  <m> مجھ کو کہنا تھا مدعا آگے  <e>
<s> دیکھنا جو نہ تھا سو دیکھ لیا  <m> دیکھیے دیکھتے ہیں کیا آگے  <e>
<s> عشق میں دے کے جاں ہوئی یہ خبر  <m> آ گیا کچھ دیا لیا آگے  <e>
<s> صبر و ہوش و خرد گئے دل سے  <m> میری آنکھوں کے گھر لٹا آگے  <e>
<s> مرگ عاشق کی سن کے سب روداد  <m> پوچھتے ہیں کہ کیا ہوا آگے  <e>
<s> انتہا صبر آزمائی کی  <m> ہے درازی شب جدائی کی  <e>
<s> ہے برائی نصیب کی کہ مجھے  <m> تم سے امید ہے بھلائی کی  <e>
<s> نقش ہے سنگ آستاں پہ ترے  <m> داستاں اپنی جبہ سائی کی  <e>
<s> تم سے کچھ مل کے خوش ہوا ہوں کہ ہوں  <m> دہر میں حسرت آشنائی کی  <e>
<s> ہے فغاں بعد امتحان فغاں  <m> پھر شکایت ہے نارسائی کی  <e>
<s> کیا نہ کرتا وصال شادیٔ مرگ  <m> تم نے کیوں مجھ سے کج ادائی کی  <e>
<s> راز کھلتے گئے مرے سب پر  <m> جس قدر اس نے خود نمائی کی  <e>
<s> کتنے عاجز ہیں ہم کہ پاتے ہیں  <m> بندے بندے میں لو خدائی کی  <e>
<s> دل جہاں سے اٹھائے بیٹھے ہیں  <m> سب کو دیکھے دکھائے بیٹھے ہیں  <e>
<s> چاک دامن یہ کہہ رہا ہے کہ ہم  <m> دل کے ٹکڑے اڑائے بیٹھے ہیں  <e>
<s> وہ سر بزم حال کیا پوچھیں  <m> میرے مطلب کو پائے بیٹھے ہیں  <e>
<s> اب اجل کیوں کہ آئے گی دیکھوں  <m> وہ عیادت کو آئے بیٹھے ہیں  <e>
<s> کرتے ہیں یوں دعا کہ ہم گویا  <m> ہاتھ اثر سے اٹھائے بیٹھے ہیں  <e>
<s> اگر آتے ہیں وہ تو آنے دو  <m> ہم بھی آنکھیں بچھائے بیٹھے ہیں  <e>
<s> اس کے دل میں اثر کر اے گریہ  <m> غیر کیا گھر بنائے بیٹھے ہیں  <e>
<s> اس کے وعدے کو جانتے ہیں ہم  <m> شام سے زہر کھائے بیٹھے ہیں  <e>
<s> در سے وحشت زدوں کو خود نہ اٹھا  <m> یہ کوئی ایک جائے بیٹھے ہیں  <e>
<s> اب تو لب تک بھی آ نہ اے نالے  <m> ہم تجھے آزمائے بیٹھے ہیں  <e>
<s> تم بھی کر جاؤ پائمال کہ ہم  <m> نقش ہستی مٹائے بیٹھے ہیں  <e>
<s> مجھ پر ایسی جفا کی کثرت کی  <m> کہ اسے غیر نے ملامت کی  <e>
<s> تم کو اپنے خرام سے مطلب  <m> ٹھوکریں کھائے کوئی قسمت کی  <e>
<s> وعدۂ وصل صبح اس سے کرو  <m> کٹ سکے جس سے رات فرقت کی  <e>
<s> اپنی بیداد کو نہیں کہتے  <m> میری فریاد کی شکایت کی  <e>
<s> اب کہاں حور خلد میں واعظ  <m> تو نے برباد یوں ہی محنت کی  <e>
<s> ہیں جو دنیا کی یہ پری زادیں  <m> یہی حوریں بنیں گی جنت کی  <e>
<s> میں ہوا زینت مکان قفس  <m> دود افغاں ہے سائبان قفس  <e>
<s> لو اسیرو کرو بیان چمن  <m> اور مجھ سے سنو بیان قفس  <e>
<s> ضعف سے میں نظر نہیں آتا  <m> جانے صیاد مجھ کو جان قفس  <e>
<s> تو سمجھتا نہیں مری صیاد  <m> میں سمجھتا نہیں زبان قفس  <e>
<s> آ گئی لب تک آہ آتش بار  <m> اب خدا ہے نگاہ بان قفس  <e>
<s> نہیں آتی خبر رہائی کی  <m> طالع بد ہے پاسبان قفس  <e>
<s> کس کی فریاد نے ہلائی زمیں  <m> کس پہ ٹوٹا ہے آسمان قفس  <e>
<s> دیر و کعبہ کو رہ گزر سمجھے  <m> دل کو جو کوئی تیرا گھر سمجھے  <e>
<s> اشک خونیں بہے تو ہم دل کو  <m> ہدف ناوک نظر سمجھے  <e>
<s> نالۂ غیر آتش افشاں ہے  <m> شب وصلت کی تم سحر سمجھے  <e>
<s> نہ اٹھا اپنے آستاں سے ہمیں  <m> ہم تو بیٹھے ہیں اپنا گھر سمجھے  <e>
<s> نامہ دے کر نظارہ ہے منظور  <m> ہم تقاضائے نامہ بر سمجھے  <e>
<s> غیر سے پوچھتے ہیں کوچۂ یار  <m> ایسے رہزن کو راہبر سمجھے  <e>
<s> وہ ستم کرنے آئے ہیں ایجاد  <m> اور ہم آہ کا اثر سمجھے  <e>
<s> صرف کرنا ہے عنصر آبی  <m> ہم ترا گریہ چشم تر سمجھے  <e>
<s> کیا کہیں تجھ سے ہم وفا کیا ہے  <m> سوچ کچھ دل میں پوچھتا کیا ہے  <e>
<s> دل ہے یہ یا کہ آبلہ کیا ہے  <m> کیوں ہے اتنا بھرا ہوا کیا ہے  <e>
<s> کیسے کیسے جواں کیے برباد  <m> عشق کیا شے ہے یہ بلا کیا ہے  <e>
<s> دل کو دینا تھا دے دیا ظالم  <m> اور ہم نے ترا لیا کیا ہے  <e>
<s> گر رقابت تمہیں نہیں مجھ سے  <m> پھر یہ آئینہ دیکھنا کیا ہے  <e>
<s> پہلے رکھ لے تو اپنے دل پر ہاتھ  <m> پھر مرے خط کو پڑھ لکھا کیا ہے  <e>
<s> اب وہ آنکھیں نہیں ہیں پہلی سی  <m> سچ کہو تم کو ہو گیا کیا ہے  <e>
<s> شوق عاشق کشی بھلا ہی سہی  <m> رحم کرنا بھی پر برا کیا ہے  <e>
<s> کیا کہیں ہم برا کہ خو ہی نہیں  <m> پر کہو تم ہی یہ جفا کیا ہے  <e>
<s> جب کہ گردن پہ خوں رہا اس کی  <m> نام مت لو کہ خوں بہا کیا ہے  <e>
<s> میری اور آرزو کو تو پوچھے  <m> سوچتا ہوں کہ مدعا کیا ہے  <e>
<s> جانے کیا کیا ہوا ہے رزق خاک  <m> گل و لالہ کو دیکھتا کیا ہے  <e>
<s> دل عجب چیز ہے تو تم سے عزیز  <m> رہنے بھی دو معاملہ کیا ہے  <e>
<s> آگے آگے ہیں پارہ ہائے جیب  <m> مجھ کو درکار رہنما کیا ہے  <e>
<s> کم نگاہی بھی شرط حسن ہے پر  <m> دیکھ تو ہم میں اب رہا کیا ہے  <e>
<s> قتل ہوتے رہے ہیں ہم سے پوچھ  <m> لے کے شمشیر سوچتا کیا ہے  <e>
<s> پی گئی خوں زمیں ہزاروں کی  <m> مفت پھر شوخئ حنا کیا ہے  <e>
<s> دونوں عالم کو کیوں کیا پامال  <m> نقش پا پر یہ نقش پا کیا ہے  <e>
<s> دوستی اس کی دشمنی ہی سہی  <m> دوست تو ہو وہ مدعی ہی سہی  <e>
<s> مستی و بحث عذر کفارہ  <m> توبہ سے توبہ ہم نے کی ہی سہی  <e>
<s> ہے اگر کچھ وفا تو کیا کہنے  <m> کچھ نہیں ہے تو دل لگی ہی سہی  <e>
<s> جی ہے یہ بن لگے نہیں رہتا  <m> کچھ تو ہو شغل عاشقی ہی سہی  <e>
<s> محتسب ختم کیجئے حجت  <m> پی ہے تو خیر ہم نے پی ہی سہی  <e>
<s> حیف خمیاز ہائے حسرت و شوق  <m> زندگانی کشاکشی ہی سہی  <e>
<s> جان دے کر لیا ہے نام وفا  <m> موت بھی ہم نے مول لی ہی سہی  <e>
<s> ملتے ہیں مدعی سے ملنے دو  <m> کہ مری ناخوشی خوشی ہی سہی  <e>
<s> بوسہ دینے کی چیز ہے آخر  <m> نہ سہی ہر گھڑی کبھی ہی سہی  <e>
<s> قتل ہوتے ہیں قتل ہوتے ہیں  <m> عہد دل دور نادری ہی سہی  <e>
<s> خط زمیں پر نہ اے فسوں گر کاٹ  <m> درد سر کاٹنا ہے تو سر کاٹ  <e>
<s> گر لکھوں اس کو نامۂ الفت  <m> حرف مطلب کو دے مقدر کاٹ  <e>
<s> قتل سے میرے گر پھرے قاتل  <m> دانت سے لوں زبان خنجر کاٹ  <e>
<s> گر ہے بیداد ہی پسند تجھے  <m> گردن غیر اے ستم گر کاٹ  <e>
<s> غم برق و تگرگ کو نہ خرید  <m> کشت امید کو سراسر کاٹ  <e>
<s> وقت دے زیر خار زار گزار  <m> موسم گل تہ گل تر کاٹ  <e>
<s> پائے مردی سے دست برد نہ چھوڑ  <m> حبیب شاہ و گدا برابر کاٹ  <e>
<s> قوت ہضم ہے بقدر ظرف  <m> کیا کرے موج آب گوہر کاٹ  <e>
<s> صبر و تسلیم ہی کے اندر رہ  <m> عمر رنج و خوشی سے باہر کاٹ  <e>
<s> تیغ بران وقت سے ہر دم  <m> رشتۂ آرزو کو یک سر کاٹ  <e>
<s> مت بنا گھر چمن کے اندر کاٹ  <m> مت لگا دل گل و صنوبر کاٹ  <e>
<s> آشیاں کے لئے چمن کا سے  <m> مرغ حرص و ہوا کا ہر پر کاٹ  <e>
<s> قدر آرام کچھ تو کر معلوم  <m> روز دشوار رات دوبھر کاٹ  <e>
<s> شرط کچھ تیغ باندھنا ہی نہیں  <m> زیست کو آئے جو میسر کاٹ  <e>
<s> تیرے در پر مقام رکھتے ہیں  <m> قصد دار السلام رکھتے ہیں  <e>
<s> ابتدا اپنی انتہا سے پرے  <m> ناتمامی تمام رکھتے ہیں  <e>
<s> آسماں سے کسے امید نجات  <m> آشیاں زیر دام رکھتے ہیں  <e>
<s> ایک یوسف کہ ساتھ غربت میں  <m> ایسے لاکھوں غلام رکھتے ہیں  <e>
<s> بے بہا شے ہوں میں کہ وہ مجھ کو  <m> ناخریدہ غلام رکھتے ہیں  <e>
<s> سب کی سنتے ہیں کرتے ہیں جی کی  <m> کام سے اپنے کام رکھتے ہیں  <e>
<s> وصل معشوق ہے سلیمانی  <m> وہ ہی جم ہیں جو جام رکھتے ہیں  <e>
<s> کچھ تری دوستی کی قدر نہیں  <m> دشمنی خاص و عام رکھتے ہیں  <e>
<s> قیس و فرہاد کہتے ہیں وہ مجھے  <m> کیسے گن گن کے نام رکھتے ہیں  <e>
<s> نالوں کو روک روک لیتے ہیں  <m> دل کو ہم تھام تھام رکھتے ہیں  <e>
<s> کعبے میں ایک دم کی مہمانی  <m> مے کدے میں مدام رکھتے ہیں  <e>
<s> دل ربا کہنے سے وہ چونک اٹھے  <m> گویا ہم اتہام رکھتے ہیں  <e>
<s> چشم بد دور عیش عہد شباب  <m> صبح ہم رنگ شام رکھتے ہیں  <e>
<s> پی بھی اے مایۂ شباب شراب  <m> گرم جوشی سے ہے کباب شراب  <e>
<s> مریمی اڑ گئی مسیحا کی  <m> لب نازک پہ ہے شراب شراب  <e>
<s> اس سے ہم جا بھڑے عدو کے گھر  <m> ہے پڑی خانماں خراب شراب  <e>
<s> کیوں کہ مطلق حرام ہی کہیے  <m> پیجئے گا ملا کے آب شراب  <e>
<s> بہر ہر ظرف امتحاں ساغر  <m> ہر تمنا کا انتخاب شراب  <e>
<s> بعد ازیں محتسب قسم لے لے  <m> توبہ کرتا ہوں لا شتاب شراب  <e>
<s> ضائع اوقات کو نہیں کرتے  <m> پیتے ہیں وقت ماہتاب شراب  <e>
<s> سخت ماتم ہے اے شباب ترا  <m> کہ رلاتی ہے خون ناب شراب  <e>
<s> محتسب اس کا خون ہے کس پر  <m> جو ہے پیتا بجائے آب شراب  <e>
<s> مصحف و خرقہ بیچتے ہیں ہم  <m> ہو گئی جان کو عذاب شراب  <e>
<s> اس کی بخشش ہے بے حساب اگر  <m> ہم بھی پیتے ہیں بے حساب شراب  <e>
<s> ہر گھڑی ذکر مے ہے اے واعظ  <m> ہو گئی تیری تو کتاب شراب  <e>
<s> ہر عداوت کی ابتدا ہے عشق  <m> کہ محبت کی انتہا ہے عشق  <e>
<s> لو زلیخا کو کب ہوا ہے عشق  <m> کس قدر طاقت آزما ہے عشق  <e>
<s> فلک و مدعی و یار و اجل  <m> سب بھلے ہیں مگر برا ہے عشق  <e>
<s> دیکھیے اس کا ہوگا کیا انجام  <m> اب خدا سے ہمیں ہوا ہے عشق  <e>
<s> ہو چکا ہم سے کچھ جو ہونا تھا  <m> تو نے یہ حال کیا کیا ہے عشق  <e>
<s> وامق و قیس و کوہ کن کیا تھے  <m> اجل و آفت و بلا ہے عشق  <e>
<s> دیکھنا شوق و شرم کا شیوہ  <m> حسن خود بیں ہے خود نما ہے عشق  <e>
<s> کون جانے تھا اس کا نام و نمود  <m> میری بربادی سے بنا ہے عشق  <e>
<s> دل کرو خوں تو کیا ہے دل داری  <m> جان جاتی رہے تو کیا ہے عشق  <e>
<s> غم زدائی میں غم فزا کیا کچھ  <m> دل ربا یا نہ جاں ربا ہے عشق  <e>
<s> با وفا وہ ہیں بے وفا ہے حسن  <m> بے وفا ہم ہیں با وفا ہے عشق  <e>
<s> غمزہ سا غمزہ غم میں کرتا ہے  <m> کچھ سے کچھ اب تو ہو گیا ہے عشق  <e>
<s> کیسے کیسوں کی اس نے لی ہے جان  <m> دیکھنا کیا ہی خوش ادا ہے عشق  <e>
<s> کیوں کے ماتم نہ اب وفا کا رہے  <m> میرے مرتے ہی مر مٹا ہے عشق  <e>
<s> دیکھنا مرگ و زیست کے جھگڑے  <m> جاں فزا حسن و جاں گزا ہے عشق  <e>
<s> راز دل دوست کو سنا بیٹھے  <m> مفت میں مدعی بنا بیٹھے  <e>
<s> انجمن ہے تری طلسم رشک  <m> آشنا ہیں جدا جدا بیٹھے  <e>
<s> کثرت سجدہ سے پشیماں ہیں  <m> کہ ترا نقش پا مٹا بیٹھے  <e>
<s> کل جو تاج و حشم کو چھوڑ اٹھے  <m> آج وہ تیرے در پہ آ بیٹھے  <e>
<s> کی ہے آخر کو ناشتا شکنی  <m> داغ پر داغ ہم تو کھا بیٹھے  <e>
<s> طرز ساقی سے دیر کے سب لوگ  <m> کر رہے ہیں خدا خدا بیٹھے  <e>
<s> شاخ گل کی نزاکتوں سے ڈرے  <m> بار تھے مشت پر اڑا بیٹھے  <e>
<s> شکوہ عاشق کشی کا فرض نہ تھا  <m> یاد یہ کیا انہیں دلا بیٹھے  <e>
<s> درد سر تھی دعا محبت میں  <m> ہاتھ ہم جان سے اٹھا بیٹھے  <e>
<s> اے قیامت تو اٹھ کے پوچھ مزاج  <m> ہیں وہ کچھ آپ ہی خفا بیٹھے  <e>
<s> روئے اتنے کہ خوں ہوئی امید  <m> خود جہاز اپنا ہم بہا بیٹھے  <e>
<s> بے تکلف مقام الفت ہے  <m> داغ اٹھے کہ آبلہ بیٹھے  <e>
<s> آسماں ڈھ پڑا اٹھے فتنے  <m> جس جگہ لے کے مدعا بیٹھے  <e>
<s> رسم تعظیم عشق تو دیکھو  <m> درد اٹھا کہ جی مرا بیٹھے  <e>
<s> دل کے ہر جزو میں جدائی ہے  <m> کیا بلا وصل کی سمائی ہے  <e>
<s> نارسائی سر رسائی ہے  <m> ضعف کی طاقت آزمائی ہے  <e>
<s> جام و مینا پہ نور برسے ہے  <m> کیا گھٹا مے کدے پہ چھائی ہے  <e>
<s> یوں تو وہ عالم آشنا ہے مگر  <m> اک مجھی سے ذرا لڑائی ہے  <e>
<s> تو ملا غیر سے کہ خاک میں ہم  <m> عاقبت ہر طرح صفائی ہے  <e>
<s> تم جدا غیر سے ہوئے تھے کب  <m> واجبی طعن بے وفائی ہے  <e>
<s> اے ستم آزما جفا کب تک  <m> کشتۂ زندگی وفا کب تک  <e>
<s> گرمیٔ کوشش جفا کب تک  <m> دعویٔ شہرت وفا کب تک  <e>
<s> اے دل زہد خو ریا کب تک  <m> نامرادانہ مدعا کب تک  <e>
<s> ایک میں مل گیا خدا مارا  <m> یوں نباہے گا دوسرا کب تک  <e>
<s> امتحاں پر یہ امتحاں تا چند  <m> آزما آزمائے گا کب تک  <e>
<s> حسرت آئے گی دم میں سو سو بار  <m> اے ہوس شور مرحبا کب تک  <e>
<s> قدرت صبر عاقبت کتنی  <m> جرأت طاقت آزما کب تک  <e>
<s> تم سمجھ جاؤ میری خاموشی  <m> نہ کہوں کہئے مدعا کب تک  <e>
<s> کیجئے اب مرے نباہ کی فکر  <m> یار صبر گریز پا کب تک  <e>
<s> خواب میں بھی وہ آئیں گے تا چند  <m> میں ملا بھی تو یوں ملا کب تک  <e>
<s> دل میں کب تک تمہارے کھٹکوں گا  <m> چشم دشمن میں میری جا کب تک  <e>
<s> تندرستیٔ دل ہے بے جانی  <m> درد بے درد کی دوا کب تک  <e>
<s> ترک کی صاف اس نے گویائی  <m> نرگس سرمہ سا خفا کب تک  <e>
<s> اے دل بے قرار و بے آرام  <m> نالہ تا چند تا کجا کب تک  <e>
<s> کس قدر دل ربا نما ہے دل  <m> خانۂ غیر ہو گیا ہے دل  <e>
<s> ہر گھڑی کیوں نہ زلزلے میں رہے  <m> مشہد حسرت و وفا ہے دل  <e>
<s> موت بھی سہل کچھ نہیں اپنی  <m> کس لیے طاقت آزما ہے دل  <e>
<s> مصلحت اس میں ہو نہ کوئی کاش  <m> دشمن جان ہو گیا ہے دل  <e>
<s> سب سے لگ چلنے کی ہوئی ہے کھو  <m> کس قدر صرف آشنا ہے دل  <e>
<s> شیخ صنعاں کا یاد ہے قصہ  <m> سخت کافر بری بلا ہے دل  <e>
<s> اپنی حالت میں مبتلا ہوں آپ  <m> دل ربا جاں ہے جاں ربا ہے دل  <e>
<s> بل بے واماندگی کی تیز روی  <m> جیسے جانے پہ آ گیا ہے دل  <e>
<s> کس جفا کار کی وفا ہے جاں  <m> کس ستم کش کا مدعا ہے دل  <e>
<s> تیری الفت کا نقد داغ جگر  <m> میری حسرت کا خوں بہا ہے دل  <e>
<s> تیرے وعدے کا اختتام نہیں  <m> کہ قیامت پہ بھی قیام نہیں  <e>
<s> بے وفائی تمہاری عام ہوئی  <m> اب کسی کو کسی سے کام نہیں  <e>
<s> کس لیے دعویٔ زلیخائی  <m> غیر یوسف نہیں غلام نہیں  <e>
<s> وصل کے بعد ہجر کا کیا کام  <m> دور گردوں کا انتظام نہیں  <e>
<s> کون سنتا ہے نالہ و فریاد  <m> چرخ کو خوف انتقام نہیں  <e>
<s> خال لب دیکھ کر ہوا معلوم  <m> کوئی دانہ بغیر دام نہیں  <e>
<s> آپ میں کیوں کہ آؤں جب کہ تو آئے  <m> خلوت خاص بزم عام نہیں  <e>
<s> نالہ کرتا ہوں لوگ سنتے ہیں  <m> آپ سے میرا کچھ کلام نہیں  <e>
<s> جس جگہ ہے وہاں بھی ہے بہتان  <m> کہ کسی جا ترا مقام نہیں  <e>
<s> روز فرقت کو روز حشر نہ جان  <m> شام پر بھی تو اختتام نہیں  <e>
<s> غیر شایان رسم و راہ نہیں  <m> کب وہ عاشق ہے جو تباہ نہیں  <e>
<s> اے فلک دور حسن میں اس کے  <m> تجھ کو کچھ فکر مہر و ماہ نہیں  <e>
<s> ربط دشمن سے بھی وہ بد بر ہے  <m> اب کسی طرح سے نباہ نہیں  <e>
<s> کم نگاہی کو ان کی دیکھتے ہیں  <m> ان پہ بھی اب ہمیں نگاہ نہیں  <e>
<s> پردہ کب تک رہے گا اے ظالم  <m> اختر مدعی سیاہ نہیں  <e>
<s> ظلم کی قدر کے لئے ہے رحم  <m> داد کچھ بہر داد خواہ نہیں  <e>
<s> حیف قزاقیٔ زمانہ حیف  <m> رسم و رہ بہر رسم و راہ نہیں  <e>
<s> ہے گدا شاہ بلکہ شاہنشاہ  <m> سطوت قہر بادشاہ نہیں  <e>
<s> الفت اور تم سے ہائے ہائے نہ ہو  <m> لب دشمن پہ آہ آہ نہیں  <e>
<s> پستی طالع بہر خوبی فن  <m> کیا وہ یوسف جو غرق چاہ نہیں  <e>
<s> عرصۂ نیستی و ہستی سے  <m> بچ کے چلنے کی کوئی راہ نہیں  <e>
<s> اٹھنے میں درد متصل ہوں میں  <m> گرد باد غبار دل ہوں میں  <e>
<s> کعبے تک ساتھ آیا شوق صنم  <m> ہائے بت خانہ کیا خجل ہوں میں  <e>
<s> حیف کس مدعی کی جاں ہے تو  <m> ہائے کس آشنا کا دل ہوں میں  <e>
<s> تجھ کو دوں کیا جواب اے داور  <m> اپنے ہی آپ منفعل ہوں میں  <e>
<s> تیری نازک تنی پہ غور نہ کی  <m> اپنی امید سے خجل ہوں میں  <e>
<s> نہ ہلا اس کے در سے تا محشر  <m> مرقد آرزو کی سل ہوں میں  <e>
<s> خاک ہستی کی گرد باد ہے تو  <m> آتش دل کی آب و گل ہوں میں  <e>
<s> حد نہیں کوئی اپنی حالت کی  <m> کہ نگاہوں میں منتقل ہوں میں  <e>
<s> چھا گیا یہ تصور اس بت کا  <m> نقش چیں اور بت چگل ہوں میں  <e>
<s> ذرہ سی زندگی پہاڑ ہوئی  <m> آنکھ کا اپنی آپ تل ہوں میں  <e>
<s> نہ رہا شکوۂ جفا نہ رہا  <m> ہو کے دشمن بھی آشنا نہ رہا  <e>
<s> بے وفا جان و مال بے صرفہ  <m> کیا رہا جب کہ دل ربا نہ رہا  <e>
<s> سبھی اغیار ہیں سبھی عاشق  <m> اعتماد اس کا ایک جا نہ رہا  <e>
<s> خاک تھا جس چمن کی رنگ ارم  <m> پتے پتے کا واں پتا نہ رہا  <e>
<s> وصل میں کیا وصال مشکل تھا  <m> یاد پر روز ہجر کا نہ رہا  <e>
<s> خط مرا واں گیا گیا نہ گیا  <m> سر قاصد رہا رہا نہ رہا  <e>
<s> دل میں رہتا ہے کون غم کے سوا  <m> کوئی اس گھر میں دوسرا نہ رہا  <e>
<s> غیر اور شکوۂ جفا تم سے  <m> ہائے میں قابل وفا نہ رہا  <e>
<s> کہیے کیا اور فیصلے کی بات  <m> وصل ہے اک معاملے کی بات  <e>
<s> اس کے کوچے میں لاکھ سر گرداں  <m> ایک یوسف کے قافلے کی بات  <e>
<s> گیسوئے حور اور زاہد بس  <m> ذکر کاکل ہے سلسلے کی بات  <e>
<s> غیر سے ہم کو رشک صل علیٰ  <m> کہیے کچھ اپنے حوصلے کی بات  <e>
<s> ایک عالم کو کر دیا پامال  <m> یہ بھی ہے کوئی مشغلے کی بات  <e>
<s> کیا بگڑنا انہیں نہیں آتا  <m> صلح بھی ہے مجادلے کی بات  <e>
<s> دیکھ کیا کہتے ہیں خدا سے ہم  <m> اک ذرا ہے مقابلے کی بات  <e>
<s> اس قدر اور قریب خاطر تو  <m> عقل سے ہے یہ فاصلے کی بات  <e>
<s> داور حشر سے بھی حال کہا  <m> نہیں رکتی کہیں گلے کی بات  <e>
<s> نہ چلے پاؤں اور نہ سر ہی چلے  <m> بے سر و پا ہے آبلے کی بات  <e>
<s> کوئی مضموں کبھی نہ پیش آیا  <m> شعر میں کی ہے پھر صلے کی بات  <e>
<s> ہم نشیں عرش ہل گیا شب ہجر  <m> پوچھ مت جی کے زلزلے کی بات  <e>
<s> اے قلق دل کو سوچ کر دینا  <m> کچھ نہیں ٹھیک ولولے کی بات  <e>
<s> جب وہ جھگڑے مٹا چکے ہوں گے  <m> خون کتنا بہا چکے ہوں گے  <e>
<s> چاند کا زخم دیکھنے والے  <m> شمعیں کتنی بجھا چکے ہوں گے  <e>
<s> کل کے سپنوں کو پالنے والو  <m> کل تو سپنے رلا چکے ہوں گے  <e>
<s> ان کے تم دوست ہو کہ دشمن ہو  <m> وہ جو مقتل میں جا چکے ہوں گے  <e>
<s> ہر خوشی مقبروں پہ لکھ دی ہے  <m> اور اداسی گھروں پہ لکھ دی ہے  <e>
<s> ایک آیت سی دست قدرت نے  <m> تتلیوں کے پروں پہ لکھ دی ہے  <e>
<s> جالیوں کو تراش کر کس نے  <m> ہر دعا پتھروں پہ لکھ دی ہے  <e>
<s> لوگ یوں سر چھپائے پھرتے ہیں  <m> جیسے قیمت سروں پہ لکھ دی ہے  <e>
<s> دل میں جب سے ہوا قیام ترا  <m> ہر کوئی پوچھتا ہے نام ترا  <e>
<s> سب کے احساس پر ہے چھایا تو  <m> ہر جگہ پر ہے ذکر عام ترا  <e>
<s> ہٹ کے چلتی ہے تیرے پیکر سے  <m> دھوپ کرتی ہے احترام ترا  <e>
<s> تیرے قدموں کے ساتھ چلتا ہے  <m> راستہ بھی ہوا غلام ترا  <e>
<s> بے ثمر صحبتوں سے بہتر ہیں  <m> رنجشیں الفتوں سے بہتر ہیں  <e>
<s> سانپ اچھے نہیں یقیناً نئیں  <m> پر مرے دوستوں سے بہتر ہیں  <e>
<s> حاصل عشق ہے یہ اک جملہ  <m> فاصلے قربتوں سے بہتر ہیں  <e>
<s> کارہائے ہوس میں ہیں مشغول  <m> مشغلے فرصتوں سے بہتر ہیں  <e>
<s> راستے راستی کے مت چھوڑو  <m> وادیاں پربتوں سے بہتر ہیں  <e>
<s> قفل بہتر نہیں زبانوں پر  <m> ہاں مگر غیبتوں سے بہتر ہیں  <e>
<s> ہم ہیں بہتر کئی بلاؤں سے  <m> وہ کئی آفتوں سے بہتر ہیں  <e>
<s> آپ اور ہم میں فرق ہے اتنا  <m> آپ کچھ نسبتوں سے بہتر ہیں  <e>
<s> اک حسیں لا جواب دیکھا ہے  <m> رات کو آفتاب دیکھا ہے  <e>
<s> گورا مکھڑا یے سرخ گال ترے  <m> چاندنی میں گلاب دیکھا ہے  <e>
<s> نرگسی آنکھ زلف شب رنگی  <m> بادلوں کا جواب دیکھا ہے  <e>
<s> جھومتے جام سا چھلکتا بدن  <m> ایک جام شراب دیکھا ہے  <e>
<s> ہم تو مل کر نہ مل سکے تم کو  <m> تم کو دیکھا کہ خواب دیکھا ہے  <e>
<s> ایک پتھر کہ دست یار میں ہے  <m> پھول بننے کے انتظار میں ہے  <e>
<s> اپنی ناکامیوں پہ آخر کار  <m> مسکرانا تو اختیار میں ہے  <e>
<s> ہم ستاروں کی طرح ڈوب گئے  <m> دن قیامت کے انتظار میں ہے  <e>
<s> اپنی تصویر کھینچتا ہوں میں  <m> اور آئینہ انتظار میں ہے  <e>
<s> کس کی خواہش میں جل رہا ہے بدن  <m> موم جیسا پگھل رہا ہے بدن  <e>
<s> دھیرے دھیرے بدل رہے ہیں خیال  <m> رفتہ رفتہ بدل رہا ہے بدن  <e>
<s> دکھ کے کانٹوں پہ سو رہا ہوں میں  <m> غم کے شعلوں پہ جل رہا ہے بدن  <e>
<s> حسن پر نور سے لپٹنے کو  <m> پاگلوں سا مچل رہا ہے بدن  <e>
<s> سیج پہ کھل رہے ہیں وصل کے پھول  <m> رات پہ عطر مل رہا ہے بدن  <e>
<s> حد محبت کی پار بھی کر لی  <m> اور پھر خود پہ شاعری کر لی  <e>
<s> اس قناعت پسند سے مل کر  <m> میرے غصے نے خودکشی کر لی  <e>
<s> ہجر کا ایک پل بھی سہہ نہ سکا  <m> اس کے آفس میں نوکری کر لی  <e>
<s> نیند کو آنکھ پر لپیٹ لیا  <m> اور پھر رات کی گھڑی کر لی  <e>
<s> اس لیے ہر طرف اندھیرا ہے  <m> اس علاقے کا چاند بوڑھا ہے  <e>
<s> اے خلاؤں میں چیخنے والے  <m> تو مری خامشی کا بیٹا ہے  <e>
<s> اے حسیں سبز جسم کے مالک  <m> یہ بتا پھول کب مہکتا ہے  <e>
<s> آخرش درد یا دوا تھا میں  <m> زندگی تو بتا کہ کیا تھا میں  <e>
<s> میں کبھی اک جگہ رکا ہی نہیں  <m> ایسا لگتا ہے کہ ہوا تھا میں  <e>
<s> ہاں مجھے خود کو زیر کرنا پڑا  <m> اپنے راستے میں آ رہا تھا میں  <e>
<s> دل نے میری نہیں سنی توبہ  <m> کیا عجب ہے یہ بے دلی توبہ  <e>
<s> میں نے خود کو نڈھال کر ڈالا  <m> خوش نہ آئی یہ عاشقی توبہ  <e>
<s> قتل کرتے ہیں آدمیت کا  <m> ایسے ہوتے ہیں آدمی توبہ  <e>
<s> وہ جو رہتی تھی خاندانوں میں  <m> اب شرافت بھی مر گئی توبہ  <e>
<s> ایک دریا کو پی لیا ہم نے  <m> پھر بھی باقی ہے تشنگی توبہ  <e>
<s> بے خودی تو ذرا غنیمت تھی  <m> جان لیوا ہے آگہی توبہ  <e>
<s> جیتے رہنا ترے تصور میں  <m> زندگی ہے کہ خودکشی توبہ  <e>
<s> وہ جو کرتے تھے بات بات کا غم  <m> ان کو راس آ گیا حیات کا غم  <e>
<s> اے شب ہجر میرے سینے پر  <m> تو نے رکھا ہے کائنات کا غم  <e>
<s> تو بھی سورج ہے اپنی ہستی کا  <m> تجھ کو معلوم کیا ہو رات کا غم  <e>
<s> چل غم دل غم جہان لئے  <m> بھول جائیں تعلقات کا غم  <e>
<s> آج فرصت ملی تھی باہر سے  <m> کھا گیا اندرون ذات کا غم  <e>
<s> وہ پیمبر ہیں اپنی راتوں کے  <m> جن پہ اترا ہے چاند رات کا غم  <e>
<s> شورش حرف ہے ایاغ میں کچھ  <m> لکھ قلم منزل بلاغ میں کچھ  <e>
<s> دیکھے جاتا ہے وہ قدم کے نشاں  <m> مل گیا ہے اسے سراغ میں کچھ  <e>
<s> آفتاب اور یہ سیہ خانہ  <m> تو نے دیکھا ہے دل کے داغ میں کچھ  <e>
<s> ساری دنیا کو مار دی ٹھوکر  <m> آ گیا تھا مرے دماغ میں کچھ  <e>
<s> ذکر باغ نعیم ہے واللہ  <m> لطف آنے لگا فراغ میں کچھ  <e>
<s> بجھ رہا ہے افق پہ اب سورج  <m> آپ رکھ دیجیے چراغ میں کچھ  <e>
<s> منزلوں کے نشاں نہیں ملتے  <m> تم اگر ناگہاں نہیں ملتے  <e>
<s> آشیانے کا رنج کون کرے  <m> چار تنکے کہاں نہیں ملتے  <e>
<s> داستانیں ہزار ملتی ہیں  <m> صاحب داستاں نہیں ملتے  <e>
<s> یوں نہ ملنے کے سو بہانے ہیں  <m> ملنے والے کہاں نہیں ملتے  <e>
<s> انقلاب جہاں ارے توبہ  <m> ہم جہاں تھے وہاں نہیں ملتے  <e>
<s> دوستوں کی کمی نہیں ہمدم  <m> ایسے دشمن کہاں نہیں ملتے  <e>
<s> جن کو منزل سلام کرتی تھی  <m> آج وہ کارواں نہیں ملتے  <e>
<s> دل سنبھلتا نہیں سنبھالے سے  <m> یوں دھڑکتا ہے اک حوالے سے  <e>
<s> دودھیا ہو گئی فضا ساری  <m> چاندنی رات کے اجالے سے  <e>
<s> ساقیا لا مجھے صراحی دے  <m> پیاس بجھتی نہیں پیالے سے  <e>
<s> گوریاں کر رہی ہیں پوجا پاٹ  <m> گھنٹیاں بج اٹھیں شوالے سے  <e>
<s> بو ہے بارود کی فضاؤں میں  <m> کھیتیاں بھی جلیں جوالے سے  <e>
<s> وہ جو دو وقت کا رہے بھوکا  <m> مطمئن کیا ہو دو نوالے سے  <e>
<s> ہم نئے ہیں نہ ہے یہ کہانی نئی  <m> ساتھ شرطوں کے ہے زندگانی نئی  <e>
<s> کیا گنوا کر ملی بحث یہ ہے فضول  <m> آخرش مل گئی کامرانی نئی  <e>
<s> بد مزاجی پہ موسم کی حیران ہوں  <m> کیوں ہے دریاؤں میں یہ روانی نئی  <e>
<s> چشم پوشی مسائل کی ہے اس طرح  <m> اس نے باتوں سے کی گل فشانی نئی  <e>
<s> گامزن دل سفر پر تو ساکت قدم  <m> چھیڑ دی پھر انہوں نے کہانی نئی  <e>
<s> اس کی خوشبو میں شامل ہے تیری مہک  <m> آج لائی خبر رات رانی نئی  <e>
<s> کس کی چاہت کی تاثیر ہے وقت نے  <m> اس کے پیکر میں رکھ دی جوانی نئی  <e>
<s> تھی لچک جب تلک زیست اپنی رہی  <m> راس آئی نہ یہ سخت جانی نئی  <e>
<s> خامشی سے ہی ان کی چمن جل گیا  <m> حکمرانوں کی ہے پاسبانی نئی  <e>
<s> پھوٹنے کو تھی امید کی اک کرن  <m> ہو گئی پھر ان کی مہربانی نئی  <e>
<s> بڑھتے قدموں کو پھر سے ٹھٹھکنا پڑا  <m> آئی پھر درمیاں بد گمانی نئی  <e>
<s> وادئ گل سے موسم کا سوتیلا پن  <m> اس کے دریا میں کیوں ہے روانی نئی  <e>
<s> قوتیں ساری گویائی پر ہیں محیط  <m> ہیں زبانیں وہی لن ترانی نئی  <e>
<s> ساتھ لائی نئے غم نئی الجھنیں  <m> اب نہیں چاہیئے شادمانی نئی  <e>
<s> تالیاں ہر طرف تھیں کہ جب اس نے کی  <m> بے زبانی سے ہی لن ترانی نئی  <e>
<s> جس کو اگلے بھی پل کا بھروسہ نہیں  <m> اس کو بھی چاہئے شادمانی نئی  <e>
<s> وہ جو سب کا بہت چہیتا تھا  <m> قبر کی ساعتوں میں تنہا تھا  <e>
<s> جس نے دنیا کو خوب دیکھا تھا  <m> اس کی آنکھوں میں قہقہہ سا تھا  <e>
<s> رنج کیا خواب کے بکھرنے کا  <m> کچھ نہ تھا ریت کا گھروندا تھا  <e>
<s> اس کے آنگن میں روشنی تھی مگر  <m> گھر کے اندر بڑا اندھیرا تھا  <e>
<s> وہ بھی پتھرا کے رہ گیا آخر  <m> اس کی آنکھوں میں جو سویرا تھا  <e>
<s> ایک پنجرا اداس تنہائی  <m> اس نے کیا کیا خدا سے مانگا تھا  <e>
<s> شاخ جھلسی ہوئی تھی اور اس پر  <m> ایک سہما ہوا پرندہ تھا  <e>
<s> قہقہوں کی برات نکلی تھی  <m> درد کی چیخ کون سنتا تھا  <e>
<s> پل نہ تھا اور سامنے اس کے  <m> ایک طوفاں بدوش دریا تھا  <e>
<s> ایک خوشبو کا بانٹنے والا  <m> گندی بستی کا رہنے والا تھا  <e>
<s> شہر کی رسم ہے پرانی وہی  <m> سازشیں تازہ ہیں کہانی وہی  <e>
<s> درد کے موسموں سے کیا امید  <m> سب بلائیں ہیں آسمانی وہی  <e>
<s> پھر سے کھینچو حفاظتوں کے حصار  <m> پھر ہے دریاؤں کی روانی وہی  <e>
<s> ہم فقیروں کے حوصلے دیکھو  <m> زخم جتنے ہوں سرگرانی وہی  <e>
<s> سارے آثار ہیں جدائی کے  <m> سرمئی شام ہے سہانی وہی  <e>
<s> خار بوئے تو زخم پالیں گے  <m> وقت دہرائے گا کہانی وہی  <e>
<s> مجھ کو دیکھا نہ بات کی کوئی  <m> یہ بھی آخر ادا ہوئی کوئی  <e>
<s> مسکرانا بھی کیا غضب ہے ترا  <m> جیسے بجلی چمک گئی کوئی  <e>
<s> کب سے ہوں زندگی کے صحرا میں  <m> چھاؤں اب تو ملے گھنی کوئی  <e>
<s> ایک شب اور دو ہوں ماہ تمام  <m> آئے پھر ایسی اک گھڑی کوئی  <e>
<s> زندگی کیوں اداس ہے اے دوست  <m> موت کیا آس پاس ہے اے دوست  <e>
<s> وہ بھی مصلوب ہو نہ جائے کہیں  <m> وہ بڑا حق شناس ہے اے دوست  <e>
<s> یہ زمانہ بھی کیا قیامت ہے  <m> ہر طرف اک ہراس ہے اے دوست  <e>
<s> ہے جو ہر دل میں اک خودی کا سرور  <m> زندگی کی اساس ہے اے دوست  <e>
<s> دور رہ کر بھی مجھ سے دور نہیں  <m> وہ سدا دل کے پاس ہے اے دوست  <e>
<s> ہو زیارت مجھے مدینے کی  <m> رب سے یہ التماس ہے اے دوست  <e>
<s> منحرف مجھ سے اک زمانہ ہے  <m> بدنصیبی کا کیا ٹھکانہ ہے  <e>
<s> بہکی جاتی ہے چشم زاہد بھی  <m> ہر ادا تیری والہانہ ہے  <e>
<s> کیوں جبیں اب ہے مائل سجدہ  <m> کیا یہیں ان کا آستانہ ہے  <e>
<s> ظرف میکش کو تاڑ لیتی ہے  <m> چشم ساقی کا کیا ٹھکانا ہے  <e>
<s> والیان چمن نہیں واقف  <m> برق آسا ہر آشیانہ ہے  <e>
<s> اب تو رسوائیاں یقینی ہیں  <m> ان کے لب پر مرا فسانہ ہے  <e>
<s> شہر میں رنگ ہے نہ خوشبو ہے  <m> پھر بھی چرچا اسی کا ہر سو ہے  <e>
<s> بہہ رہا ہے مہیب سناٹا  <m> پا بہ گل سبزۂ لب جو ہے  <e>
<s> گھپ اندھیرے کا جل رہا ہے چراغ  <m> روشنی کا عجیب جادو ہے  <e>
<s> بے دلی ہے نصیب دام خیال  <m> آرزو اک رمیدہ آہو ہے  <e>
<s> سینۂ سنگ پر ٹھٹھرتا ہوا  <m> شاخ گل کا گداز پہلو ہے  <e>
<s> شدت کرب سے نڈھال نہیں  <m> آنکھ میں جم گیا جو آنسو ہے  <e>
<s> ایک ذرہ نہیں جو مل جائے  <m> اور بپا محشر تگاپو ہے  <e>
<s> درد نے بڑھ کے آشکار کیا  <m> موت پر زندگی کا قابو ہے  <e>
<s> ریت تنہائی فاصلہ صحرا  <m> کون سی بھوک دے گیا صحرا  <e>
<s> اس کی آنکھوں میں بولتی ندیاں  <m> میرے کانوں میں گونجتا صحرا  <e>
<s> بدلیوں نے لٹیں نچوڑی تھیں  <m> پیاسا پیاسا مگر رہا صحرا  <e>
<s> سبز شادابیوں کے بدلے میں  <m> کون قسمت میں لکھ گیا صحرا  <e>
<s> بین کرتی ہوا مقید ہے  <m> شہر ماتم ہے ذات کا صحرا  <e>
<s> موت بہتر ہے ایسے جینے سے  <m> دل میں کچھ بھی نہیں قرینے سے  <e>
<s> خشک آنکھیں کہاں جھلکتی ہیں  <m> دل میں اترے ہیں کچھ سفینے سے  <e>
<s> ہم نے کیا چھو لیا تصور میں  <m> کھنکھاتے ہیں آبگینے سے  <e>
<s> ہم کو فرصت نہیں گھڑی بھر کی  <m> پیرہن زندگی کا سینے سے  <e>
<s> ایک لمحہ کا تجربہ بہتر  <m> روز و شب سال اور مہینے سے  <e>
<s> ایک میں تو ہوں منتشر گھر میں  <m> ورنہ ہر چیز ہے قرینے سے  <e>
<s> اور اندھیرا بڑھا دو آنگن میں  <m> روشنی آ رہی ہے زینے سے  <e>
<s> لفظ کوئی زبان سے نکلا  <m> تیر جیسے کمان سے نکلا  <e>
<s> ڈھلتے سورج کو دیکھ کر سایہ  <m> میرے ٹوٹے مکان سے نکلا  <e>
<s> جب بھی منزل مجھے نظر آئی  <m> میں سفر کی تکان سے نکلا  <e>
<s> شام رنگیں کا گمشدہ سورج  <m> صبح کے سائبان سے نکلا  <e>
<s> آدمی کا یقین کیا کیجے  <m> اب خدا بھی گمان سے نکلا  <e>
<s> گھر میں فاقہ تھا جس جس کے چہرے پر  <m> گھر سے نکلا تو شان سے نکلا  <e>
<s> خود کو شو کیس میں سجا کر میں  <m> خواہشوں کی دکان سے نکلا  <e>
<s> ہم کہاں اور دل خراب کہاں  <m> اے شب غم ترا جواب کہاں  <e>
<s> زندگی کے شعور سے بڑھ کر  <m> زندگی میں کوئی عذاب کہاں  <e>
<s> کوئی چہرہ ہو غور سے پڑھیے  <m> اس سے جامع کوئی کتاب کہاں  <e>
<s> درد و غم کی اداس آنکھوں میں  <m> آرزو کے حسین خواب کہاں  <e>
<s> آؤ اپنی سحر سے پوچھ تو لیں  <m> چھوڑ آئی ہے آفتاب کہاں  <e>
<s> روح جب ہو گئی ہے خود گھائل  <m> دل کے زخموں کا پھر حساب کہاں  <e>
<s> دل دھڑکتے ہیں اب مگر دل میں  <m> وہ مہکتے ہوئے گلاب کہاں  <e>
<s> کیا پتہ وقت کے اندھیروں میں  <m> چھپ گئے فن کے ماہتاب کہاں  <e>
<s> وقت ٹھہرا ہوا سا لگتا ہے  <m> رک گیا آ کے انقلاب کہاں  <e>
<s> ایک دھوکہ ہے دل کشی کیا ہے  <m> ہم سمجھتے ہیں دوستی کیا ہے  <e>
<s> آنسوؤں کی ہو اور عمر دراز  <m> چاند تاروں کی روشنی کیا ہے  <e>
<s> حسن کی اک نگاہ جاں پرور  <m> عشق کی اور زندگی کیا ہے  <e>
<s> ہم نے دیکھا ہے بھیگی پلکوں کو  <m> آپ کیا جانیں تشنگی کیا ہے  <e>
<s> روٹھنا اک ادا تو ہے لیکن  <m> یہ ہمیشہ کی برہمی کیا ہے  <e>
<s> دل سے یا گلستاں سے آتی ہے  <m> تیری خوشبو کہاں سے آتی ہے  <e>
<s> کتنی مغرور ہے نسیم سحر  <m> شاید اس آستاں سے آتی ہے  <e>
<s> خود وہی میر کارواں تو نہیں  <m> بوئے خوش کارواں سے آتی ہے  <e>
<s> ان کے قاصد کا منتظر ہوں میں  <m> اے اجل تو کہاں سے آتی ہے  <e>
<s> شکوہ کیسا کہ ہر بلا اے دوست  <m> جانتا ہوں جہاں سے آتی ہے  <e>
<s> ہو چکیں آزمائشیں اتنی  <m> شرم اب امتحاں سے آتی ہے  <e>
<s> عین دیوانگی میں یاد آیا  <m> عقل عشق بتاں سے آتی ہے  <e>
<s> تیری آواز گاہ گاہ اے دوست  <m> پردۂ ساز جاں سے آتی ہے  <e>
<s> دیدنی ہے بہار کا منظر  <m> زہر چھڑکا گیا درختوں پر  <e>
<s> بن رہے ہیں عروس گل کا کفن  <m> مگس برگ و عنکبوت شجر  <e>
<s> چیل کوؤں کو تاکتے رہئے  <m> چاند تاروں سے تھک گئی ہے نظر  <e>
<s> جو مرا تکیہ جوانی تھا  <m> اسی برگد کی جھک گئی ہے کمر  <e>
<s> ہاتھ پھیلا کے چیختے ہیں درخت  <m> صرصر حادثہ کا رخ ہے کدھر  <e>
<s> سرخ پھولوں کے لال انگارے  <m> چشم زرد عقاب کے اخگر  <e>
<s> وہ جبین شفق پہ خط شعاع  <m> خون سے کس کے سرخ ہے خنجر  <e>
<s> اب کے برسات کچھ تو راس آئی  <m> گھاس اگنے لگی منڈیروں پر  <e>
<s> دھوپ اس صحن میں نہ در آئے  <m> بند کر دو تمام روزن در  <e>
<s> رقص کرتے ہوئے بگولوں میں  <m> دیو و جنات و روح کے لشکر  <e>
<s> دیکھتا ہوں کہ کیا دکھاتے ہیں  <m> اپنے سائے پہ جم گئی ہے نظر  <e>
<s> عالم بے خودی میں گہرا سانس  <m> سینۂ کائنات میں ہے سفر  <e>
<s> آپ اپنے سے کیوں گریزاں ہوں  <m> کسی آسیب کا ہے مجھ پہ اثر  <e>
<s> کون میرے لیے ہے شب بیدار  <m> کیوں برستے ہیں رات بھر پتھر  <e>
<s> میں ہی میں ہوں خلائے تیرہ میں  <m> نہ عطارد نہ مشتری نہ قمر  <e>
<s> تہ بہ تہ ظلمتیں ہیں جنبش میں  <m> رینگتے ہیں سیاہ پوش اژدر  <e>
<s> جبل الشمس کی بلندی سے  <m> دیکھتا ہوں زمیں کو جھک جھک کر  <e>
<s> ایک پر نور نیلگوں نقطہ  <m> کانپتا ہے خلا میں رہ رہ کر  <e>
<s> کہکشاں سے شمال کی جانب  <m> وقت کے بے نشان محور پر  <e>
<s> نور کے دائرے ہیں گردش میں  <m> آخر ان قافلوں کا رخ ہے کدھر  <e>
<s> کون آخر جھنجھوڑتا ہے مجھے  <m> عالم خواب میں سر بستر  <e>
<s> کون آخر مجھے جگاتا ہے  <m> آخر شب میں روز آ آ کر  <e>
<s> نہ شہابہ نہ کوئی طیارہ  <m> کون اڑ کر گیا ادھر سے ادھر  <e>
<s> ہجر سے وصل اس قدر بھاری  <m> صبح سے دل پہ ہول ہے طاری  <e>
<s> اپنی افتاد طبع کیا کہیے  <m> وہی دیرینہ دل کی بیماری  <e>
<s> ان کے چہرے پہ فتح کے با وصف  <m> انفعال شکست ہے طاری  <e>
<s> دل کئی روز سے دھڑکتا ہے  <m> ہے کسی حادثے کی تیاری  <e>
<s> بعض اوقات عزم ترک وفا  <m> عین من جملۂ وفاداری  <e>
<s> ان کو تکلیف ناز دیتا ہوں  <m> ہائے یہ خوئے دوست آزاری  <e>
<s> جان لیوا سہی جراحت عشق  <m> عقل کا زخم ہے بہت کاری  <e>
<s> کاش مجھ کو حصار میں لے لے  <m> میرے گھر کی چہار دیواری  <e>
<s> میں جو تنہا رہ طلب میں چلا  <m> میرا سایہ مرے عقب میں چلا  <e>
<s> صبح کے قافلوں سے نبھ نہ سکی  <m> میں اکیلا سواد شب میں چلا  <e>
<s> جب گھنے جنگلوں کی صف آئی  <m> ایک تارا مرے عقب میں چلا  <e>
<s> آگے آگے کوئی بگولا سا  <m> عالم مستی و طرب میں چلا  <e>
<s> میں کبھی حیرت طلب میں رکا  <m> اور کبھی شدت غضب میں چلا  <e>
<s> نہیں کھلتا کہ کون شخص ہوں میں  <m> اور کس شخص کی طلب میں چلا  <e>
<s> ایک انجان ذات کی جانب  <m> الغرض میں بڑے تعب میں چلا  <e>
<s> گھر مجھے رات بھر ڈرائے گیا  <m> میں دیا بن کے جھلملائے گیا  <e>
<s> کل کسی اجنبی کا حسن مجھے  <m> یاد آیا تو یاد آئے گیا  <e>
<s> کوئی گھائل زمیں کی آنکھوں میں  <m> نیند کی کونپلیں بچھائے گیا  <e>
<s> سفر عشق میں بدن اس کا  <m> دور سے روشنی دکھائے گیا  <e>
<s> اپنی لہروں میں رنج کا موسم  <m> آنسوؤں کے کنول کھلائے گیا  <e>
<s> شہر کا ایک برگ آوارہ  <m> دشت و در کی ہنسی اڑائے گیا  <e>
<s> اور مرا تین سال کا بچہ  <m> اس حماقت پہ مسکرائے گیا  <e>
<s> آپ جس سے کلام کرتے ہیں  <m> نیند اس کی حرام کرتے ہیں  <e>
<s> آستیں میں چھپائے ہیں خنجر  <m> منہ سے وہ رام رام کرتے ہیں  <e>
<s> عشق کا روگ ان کے بس کا نہیں  <m> دور سے وہ سلام کرتے ہیں  <e>
<s> دل سے مجبور تیرے دیوانے  <m> اک جگہ کب قیام کرتے ہیں  <e>
<s> جب سنبھل کر قدم اٹھاتا ہوں  <m> کوئی ٹھوکر ضرور کھاتا ہوں  <e>
<s> آپ سے جب نظر ملاتا ہوں  <m> کون ہوں کیا ہوں بھول جاتا ہوں  <e>
<s> مجھ پہ اے رنگ ڈالنے والو  <m> میں تو رنگوں کا جنم داتا ہوں  <e>
<s> وقت ہے مبتلائے خواب عدم  <m> ٹھوکریں مار کر جگاتا ہوں  <e>
<s> ذہن ایسا ہے کچھ پراگندہ  <m> یاد کرتا ہوں بھول جاتا ہوں  <e>
<s> ڈھونڈھتے پھر رہے ہیں دونوں جہاں  <m> دیکھیے کس کے ہاتھ آتا ہوں  <e>
<s> اب نہیں ہے کراہنے کی سکت  <m> چوٹ کھاتا ہوں مسکراتا ہوں  <e>
<s> منزل یار بے نشاں بھی نہیں  <m> دل ہو غافل تو رازداں بھی نہیں  <e>
<s> برق کیوں بے قرار ہے اتنا  <m> اب تو گلشن میں آشیاں بھی نہیں  <e>
<s> ہو نظر میں اگر حقیقت حسن  <m> زندگی سادہ داستاں بھی نہیں  <e>
<s> وہ جفاؤں پہ شرمسار نہ ہوں  <m> اب یہ منزل مجھے گراں بھی نہیں  <e>
<s> یار کی جستجو کو کیا کہئے  <m> رائیگاں بھی ہے رائیگاں بھی نہیں  <e>
<s> دل تک آئے تو وجہ تسکیں ہو  <m> وہ نظر اتنی مہرباں بھی نہیں  <e>
<s> اللہ اللہ سرور یاد حبیب  <m> اب مجھے ہجر کا گماں بھی نہیں  <e>
<s> لب تک آ جائے تو قیامت ہے  <m> عاشقی کار بے فغاں بھی نہیں  <e>
<s> کتنا روکا مگر رکا ہی نہیں  <m> اور مڑ کر تو دیکھتا ہی نہیں  <e>
<s> تیری چوکھٹ کا بھاری دروازہ  <m> دستکیں دے کے بھی کھلا ہی نہیں  <e>
<s> مجھ میں اتنا بکھر گیا ہے وہ  <m> لاکھ چاہوں سمٹ رہا ہی نہیں  <e>
<s> صاحبا دوست مان رکھا تھا  <m> اور تو دکھ میں بولتا ہی نہیں  <e>
<s> ہجر نے خود بھی یہ گواہی دی  <m> واپسی کا تو راستہ ہی نہیں  <e>
<s> کنج تنہائی میں اسیر عشق  <m> خود سے باہر کبھی گیا ہی نہیں  <e>
<s> ایک مدت سے آشنا ہیں مگر  <m> آئنے سے مکالمہ ہی نہیں  <e>
<s> کس محبت کی بات کرتے ہو  <m> جس محبت میں دل جلا ہی نہیں  <e>
<s> کس کو اتنا مقام دیتے ہم  <m> اتنا اچھا کوئی لگا ہی نہیں  <e>
<s> کچھ تو ہوتا کہ زندگی کرتے  <m> اس تعلق کا کچھ صلہ ہی نہیں  <e>
<s> یہ نتیجے تھے دل لگانے کے  <m> اشک بہتے رہے دیوانے کے  <e>
<s> کون سے درد تم کو دکھلاؤں  <m> کچھ تمہارے ہیں کچھ زمانے کے  <e>
<s> لے نشانہ وہ جو تو کیا ہوگا  <m> ہم ہیں گھائل بنا نشانے کے  <e>
<s> مسکرانا نظر جھکا لینا  <m> سب طریقے ہمیں ستانے کے  <e>
<s> بس تجھے دیکھ رو پڑے تھے ہم  <m> یوں فسانے بنے فسانے کے  <e>
<s> بے سبب بھی رقیب ہوتے ہیں  <m> لوگ کتنے عجیب ہوتے ہیں  <e>
<s> تو جنہیں خود بھی یاد کرتا ہے  <m> ایسے بھی خوش نصیب ہوتے ہیں  <e>
<s> ان کے جتنا قریب جاتا ہوں  <m> وہ بھی اتنے قریب ہوتے ہیں  <e>
<s> جو تجھے یاد کرتے رہتے ہیں  <m> وہ مرے بھی حبیب ہوتے ہیں  <e>
<s> کچھ تجھے بھی سمجھ نہیں پاتے  <m> ایسے بھی بد نصیب ہوتے ہیں  <e>
<s> سب ایسی نہیں ملا کرتے  <m> کچھ تو خالی صلیب ہوتے ہیں  <e>
<s> جب بھی یادیں تری ستاتی ہیں  <m> جاگے جاگے نصیب ہوتے ہیں  <e>
<s> یہ مرض عشق کا بنا کیوں ہے  <m> درد ہی درد کی دوا کیوں ہے  <e>
<s> اس کا ملنا اگر ہے نا ممکن  <m> اس سے ہی عشق پھر ہوا کیوں ہے  <e>
<s> پل دو پل ہی اسے نہارا تھا  <m> عمر بھر کی مری سزا کیوں ہے  <e>
<s> نظریں سب پر اگر رکھے ہے خدا  <m> سب کی نظروں سے وہ چھپا کیوں ہے  <e>
<s> میرے پاس آگ ہی نہیں ہے جب  <m> میرے ہاتھوں میں اک دیا کیوں ہے  <e>
<s> وقت رہتے سمجھ نہیں آتا  <m> جو ملا ہے ہمیں ملا کیوں ہے  <e>
<s> ایک حد میں تمہیں جو رہنا تھا  <m> مجھ کو پھر اس طرح چھوا کیوں ہے  <e>
<s> وقت دینا تو تیرا دل بدلا  <m> بس وہ جذبہ مرا بچا کیوں ہے  <e>
<s> جب ملے گا وہ مسکرا دے گا  <m> لاکھ غم کی بس اک دوا دے گا  <e>
<s> ابتدا میں پتہ نہیں چلتا  <m> بیچ میں کون کب دغا دے گا  <e>
<s> وہ جو پانی کے گھر میں رہتا ہے  <m> آگ لگنے پہ بس ہوا دے گا  <e>
<s> آخری دن مرا وہ ہی ہوگا  <m> مجھ کو اپنا وہ جب بتا دے گا  <e>
<s> اس کی عادت ہی ہے کہ دے کچھ بھی  <m> کچھ نہیں تو مجھے دعا دے گا  <e>
<s> دل یہ کرتا ہے آج میرا بھی  <m> پوچھ لے وہ مزاج میرا بھی  <e>
<s> ان کی دستار کے بچانے میں  <m> گر گیا سر سے تاج میرا بھی  <e>
<s> یوں تو نسخے ہزار تھے ان پر  <m> تھا مرض لا علاج میرا بھی  <e>
<s> آج دشمن ہے جان کا میری  <m> تھا کبھی یہ سماج میرا بھی  <e>
<s> مجھ پہ کرتے رہے حکومت وہ  <m> خود پہ کب ہوگا راج میرا بھی  <e>
<s> جانے کتنی اڑان باقی ہے  <m> اس پرندے میں جان باقی ہے  <e>
<s> جتنی بٹنی تھی بٹ چکی یہ زمیں  <m> اب تو بس آسمان باقی ہے  <e>
<s> اب وہ دنیا عجیب لگتی ہے  <m> جس میں امن و امان باقی ہے  <e>
<s> امتحاں سے گزر کے کیا دیکھا  <m> اک نیا امتحان باقی ہے  <e>
<s> سر قلم ہوں گے کل یہاں ان کے  <m> جن کے منہ میں زبان باقی ہے  <e>
<s> گھر سے نکلے تھے حوصلہ کر کے  <m> لوٹ آئے خدا خدا کر کے  <e>
<s> درد دل پاؤ گے وفا کر کے  <m> ہم نے دیکھا ہے تجربہ کر کے  <e>
<s> لوگ سنتے رہے دماغ کی بات  <m> ہم چلے دل کو رہنما کر کے  <e>
<s> کس نے پایا سکون دنیا میں  <m> زندگانی کا سامنا کر کے  <e>
<s> زندگی تو کبھی نہیں آئی  <m> موت آئی ذرا ذرا کر کے  <e>
<s> آگہی آئنے تلک ہے کیا  <m> خود کے ہونے میں کوئی شک ہے کیا  <e>
<s> قریہ قریہ بھٹک رہے ہیں لوگ  <m> سب کو اندھا کیے چمک ہے کیا  <e>
<s> منہ پہ آتی ہیں ان کہی باتیں  <m> دل میں باقی ابھی کسک ہے کیا  <e>
<s> اندر اندر سے ہل رہا ہوں میں  <m> ہوتی محسوس کچھ دھمک ہے کیا  <e>
<s> تم جو آنکھوں کو بند رکھتے ہو  <m> دیکھ لی اس کی اک جھلک ہے کیا  <e>
<s> کیوں نگاہوں میں ہیں مری سب رنگ  <m> میرے پیش نظر دھنک ہے کیا  <e>
<s> ہے اڑانوں کا سلسلہ ہر سو  <m> اب زمیں کی طرح فلک ہے کیا  <e>
<s> کوئی منظر بھی اب نہیں بھاتا  <m> مستقل آنکھ میں کھٹک ہے کیا  <e>
<s> ذکر شبیر سے نکل آیا  <m> خون تحریر سے نکل آیا  <e>
<s> ہے غریبی کی فصل گل کہ ثمر  <m> چھت کے شہتیر سے نکل آیا  <e>
<s> رقص میں یوں لگے مجھے جیسے  <m> جسم زنجیر سے نکل آیا  <e>
<s> میری قسمت تو دیکھیے صاحب  <m> خواب تعبیر سے نکل آیا  <e>
<s> لے کے اپنی کمان و تیغ و سپر  <m> سایۂ پیر سے نکل آیا  <e>
<s> عذر تخریب گر پس پردہ  <m> شوق تعمیر سے نکل آیا  <e>
<s> دوستی جب کسی سے کی جائے  <m> دشمنوں کی بھی رائے لی جائے  <e>
<s> موت کا زہر ہے فضاؤں میں  <m> اب کہاں جا کے سانس لی جائے  <e>
<s> بس اسی سوچ میں ہوں ڈوبا ہوا  <m> یہ ندی کیسے پار کی جائے  <e>
<s> اگلے وقتوں کے زخم بھرنے لگے  <m> آج پھر کوئی بھول کی جائے  <e>
<s> لفظ دھرتی پہ سر پٹکتے ہیں  <m> گنبدوں میں صدا نہ دی جائے  <e>
<s> کہہ دو اس عہد کے بزرگوں سے  <m> زندگی کی دعا نہ دی جائے  <e>
<s> بوتلیں کھول کے تو پی برسوں  <m> آج دل کھول کر ہی پی جائے  <e>
<s> بیٹھے بیٹھے کوئی خیال آیا  <m> زندہ رہنے کا پھر سوال آیا  <e>
<s> کون دریاؤں کا حساب رکھے  <m> نیکیاں نیکیوں میں ڈال آیا  <e>
<s> زندگی کس طرح گزارتے ہیں  <m> زندگی بھر نہ یہ کمال آیا  <e>
<s> جھوٹ بولا ہے کوئی آئینہ  <m> ورنہ پتھر میں کیسے بال آیا  <e>
<s> وہ جو دو گز زمیں تھی میرے نام  <m> آسماں کی طرف اچھال آیا  <e>
<s> کیوں یہ سیلاب سا ہے آنکھوں میں  <m> مسکرائے تھے ہم خیال آیا <e>
<s> حوصلے زندگی کے دیکھتے ہیں  <m> چلئے کچھ روز جی کے دیکھتے ہیں  <e>
<s> نیند پچھلی صدی کی زخمی ہے  <m> خواب اگلی صدی کے دیکھتے ہیں  <e>
<s> روز ہم اک اندھیری دھند کے پار  <m> قافلے روشنی کے دیکھتے ہیں  <e>
<s> دھوپ اتنی کراہتی کیوں ہے  <m> چھاؤں کے زخم سی کے دیکھتے ہیں  <e>
<s> ٹکٹکی باندھ لی ہے آنکھوں نے  <m> راستے واپسی کے دیکھتے ہیں  <e>
<s> پانیوں سے تو پیاس بجھتی نہیں  <m> آئیے زہر پی کے دیکھتے ہیں  <e>
<s> اپنے دیوار و در سے پوچھتے ہیں  <m> گھر کے حالات گھر سے پوچھتے ہیں  <e>
<s> کیوں اکیلے ہیں قافلے والے  <m> ایک اک ہم سفر سے پوچھتے ہیں  <e>
<s> کیا کبھی زندگی بھی دیکھیں گے  <m> بس یہی عمر بھر سے پوچھتے ہیں  <e>
<s> جرم ہے خواب دیکھنا بھی کیا  <m> رات بھر چشم تر سے پوچھتے ہیں  <e>
<s> یہ ملاقات آخری تو نہیں  <m> ہم جدائی کے ڈر سے پوچھتے ہیں  <e>
<s> زخم کا نام پھول کیسے پڑا  <m> تیرے دست ہنر سے پوچھتے ہیں  <e>
<s> کتنے جنگل ہیں ان مکانوں میں  <m> بس یہی شہر بھر سے پوچھتے ہیں  <e>
<s> یہ جو دیوار ہے یہ کس کی ہے  <m> ہم ادھر وہ ادھر سے پوچھتے ہیں  <e>
<s> ہیں کنیزیں بھی اس محل میں کیا  <m> شاہ زادوں کے ڈر سے پوچھتے ہیں  <e>
<s> کیا کہیں قتل ہو گیا سورج  <m> رات سے رات بھر سے پوچھتے ہیں  <e>
<s> کون وارث ہے چھاؤں کا آخر  <m> دھوپ میں ہم سفر سے پوچھتے ہیں  <e>
<s> یہ کنارے بھی کتنے سادہ ہیں  <m> کشتیوں کو بھنور سے پوچھتے ہیں  <e>
<s> وہ گزرتا تو ہوگا اب تنہا  <m> ایک اک رہ گزر سے پوچھتے ہیں  <e>
<s> ہم نے خود اپنی رہنمائی کی  <m> اور شہرت ہوئی خدائی کی  <e>
<s> میں نے دنیا سے مجھ سے دنیا نے  <m> سیکڑوں بار بے وفائی کی  <e>
<s> کھلے رہتے ہیں سارے دروازے  <m> کوئی صورت نہیں رہائی کی  <e>
<s> ٹوٹ کر ہم ملے ہیں پہلی بار  <m> یہ شروعات ہے جدائی کی  <e>
<s> سوئے رہتے ہیں اوڑھ کر خود کو  <m> اب ضرورت نہیں رضائی کی  <e>
<s> منزلیں چومتی ہیں میرے قدم  <m> داد دیجے شکستہ پائی کی  <e>
<s> زندگی جیسے تیسے کاٹنی ہے  <m> کیا بھلائی کی کیا برائی کی  <e>
<s> عشق کے کاروبار میں ہم نے  <m> جان دے کر بڑی کمائی کی  <e>
<s> اب کسی کی زباں نہیں کھلتی  <m> رسم جاری ہے منہ بھرائی کی  <e>
<s> آنکھ ہے آئنہ ہے مشعل ہے  <m> کوئی تصویر تو مکمل ہے  <e>
<s> اس جگہ شہر ہونا چاہیے تھا  <m> سامنے دیکھیے تو جنگل ہے  <e>
<s> میں بھی ایڑی پہ گھوم جاؤں گا  <m> اور یہ بے کلی بھی دو پل ہے  <e>
<s> بس مجھے درمیان میں رکھنا  <m> آنکھ اوجھل پہاڑ اوجھل ہے  <e>
<s> یہ تو منظر پہ منحصر ہوگا  <m> مدعا دشت ہے کہ بادل ہے  <e>
<s> زندگی کیا ہے ایک منظر ہے  <m> ریت ہے تشنگی ہے کیکر ہے  <e>
<s> آپ بے حد حسین ہیں لیکن  <m> دل تو یاقوت کا بھی پتھر ہے  <e>
<s> ایک تصویر میری آنکھوں کی  <m> ایک تصویر میں سمندر ہے  <e>
<s> سایۂ عاطفت میں رہتا ہوں  <m> غم ترا راحتوں سے بڑھ کر ہے  <e>
<s> آپ کیوں دیر سے کھڑے ہیں یہاں  <m> آئیے پاس ہی مرا گھر ہے  <e>
<s> کوچۂ ذات میں بھٹکتا ہوں  <m> آپ کا راستہ تو از بر ہے  <e>
<s> سنسنی آہٹوں سے پہلے تھی  <m> خوف خاموشیوں کا مظہر ہے  <e>
<s> ایک تصویر میں جیے ہم لوگ  <m> زندگی بھی عجیب منظر ہے  <e>
<s> وقت کی دسترس سے باہر ہوں  <m> میں نئے قافیے کا مصدر ہوں  <e>
<s> مجھ کو اس پار سوچنے والے  <m> میں ترے سامنے کا منظر ہوں  <e>
<s> یہ ابھی تک نہیں کھلا مجھ پر  <m> گھر میں ہوتے ہوئے بھی بے گھر ہوں  <e>
<s> مجھ کو آنکھیں پسند آتی ہیں  <m> میں کسی شام کا مقدر ہوں  <e>
<s> با وفا کوئی کوئی ہوتا ہے  <m> میں بھی تھا کوئی کوئی ہوتا ہے  <e>
<s> قدر کر میری قدر کر ظالم  <m> دل جلا کوئی کوئی ہوتا ہے  <e>
<s> ابن آدم کے روگ بہتیرے  <m> لا دوا کوئی کوئی ہوتا ہے  <e>
<s> کون ظالم نہیں زمانے میں  <m> آپ سا کوئی کوئی ہوتا ہے  <e>
<s> دل میں کاہے نہ چور گھر کرتے  <m> در بھی وا کوئی کوئی ہوتا ہے  <e>
<s> جس طرح ہم ہیں آپ کے سرکار  <m> بخدا کوئی کوئی ہوتا ہے  <e>
<s> سب کا ہوتا ہے درد کوئی نہ کوئی  <m> درد کا کوئی کوئی ہوتا ہے  <e>
<s> آئنہ آپ آئنہ بیں آپ  <m> دیکھنا کوئی کوئی ہوتا ہے  <e>
<s> تیرے کوچے میں جا کے بھول گئے  <m> خود کو ہم یاد آ کے بھول گئے  <e>
<s> زخم خنداں ہیں آج بھی میرے  <m> آپ تو مسکرا کے بھول گئے  <e>
<s> بحث گو ناصحوں نے اچھی کی  <m> مدعا سٹپٹا کے بھول گئے  <e>
<s> جو بھلائے نہ بھولتے تھے ستم  <m> سامنے ان کو پا کے بھول گئے  <e>
<s> کون تھے کیا تھے ہم کہاں کے تھے  <m> جانے کس کو بتا کے بھول گئے  <e>
<s> ہم تو خیر ان کو بھولتے تھے کہاں  <m> وعدے لیکن وفا کے بھول گئے  <e>
<s> ایسے بھی کیا الاؤ بجھتے ہیں  <m> دل کو سمجھا بجھا کے بھول گئے  <e>
<s> ہائے آنکھیں تو ہم بھی رکھتے تھے  <m> ہائے ہم تو ملا کے بھول گئے  <e>
<s> بھول جاتا ہے آدمی لیکن  <m> آپ نزدیک لا کے بھول گئے  <e>
<s> ہر زباں پر ہے گفتگو تیری  <m> ہے ہر اک دل میں آرزو تیری  <e>
<s> مہر و مہ دونوں تجھ سے ششدر ہیں  <m> یہ تجلی ہے چار سو تیری  <e>
<s> مے سے اے شیخ گر طہارت کر  <m> آبرو ہو دم وضو تیری  <e>
<s> زلف سنبل ہے اور کمر رگ گل  <m> ہے یہ تعریف مو بہ مو تیری  <e>
<s> گل نہ پھولیں سمائے جامہ میں  <m> گر صبا سے وہ پائیں بو تیری  <e>
<s> لائی آہو کو دام میں گویا  <m> آنکھ پر زلف مشکبو تیری  <e>
<s> آہ و نالہ نے کچھ اثر نہ کیا  <m> ہجر کی شام کو سحر نہ کیا  <e>
<s> تلخئ صبر خوش گوار ہوئی  <m> زہر نے بھی مجھے اثر نہ کیا  <e>
<s> سر کو پھوڑا جو کوہ کن نے تو کیا  <m> عشق میں کس نے نذر سر نہ کیا  <e>
<s> کون سی ایسی آفت آئی جب  <m> آسماں نے مجھے سپر نہ کیا  <e>
<s> کانپتا ہے وہ دل غضب سے ترے  <m> جس نے اے بت خدا کا ڈر نہ کیا  <e>
<s> جس نے دیکھا وہ روئے آتش ناک  <m> پھر گماں اسے نے برق پر نہ کیا  <e>
<s> دل ربا بھی وہ دل نواز بھی ہے  <m> اور پھر سب سے بے نیاز بھی ہے  <e>
<s> روح فرسا ہے سوز عشق مگر  <m> مجھ سے پوچھو تو جاں نواز بھی ہے  <e>
<s> شکوۂ دور آسماں ہی نہیں  <m> اپنی قسمت پہ مجھ کو ناز بھی ہے  <e>
<s> کیا تماشا ہے محفل ہستی  <m> اک حقیقت بھی ہے مجاز بھی ہے  <e>
<s> جو خدا سے بھی کہہ نہیں سکتا  <m> میرے دل میں نہاں وہ راز بھی ہے  <e>
<s> سچ تو یہ ہے کہ دیدہ ور ہو تم  <m> بے خبر ہم ہیں با خبر ہو تم  <e>
<s> واقف راز خیر و شر ہو تم  <m> خوش خیال اور خوش نظر ہو تم  <e>
<s> آشنائے رموز کن فیکن  <m> راز ہستی سے با خبر ہو تم  <e>
<s> جس سے روشن ہے مطلع امید  <m> شام غربت میں وہ سحر ہو تم  <e>
<s> کون ہے یہ حریف شعلۂ طور  <m> اے میں قربان جلوہ گر ہو تم  <e>
<s> دشت غربت میں راہ ہستی میں  <m> میں سمجھتا ہوں ہم سفر ہو تم  <e>
<s> ایک نسبت ہے نسبت موہوم  <m> بے نوا میں ہوں تاجور ہو تم  <e>
<s> لوگ کرنے لگے جواب طلب  <m> اب عدالت میں ہوں جناب طلب  <e>
<s> وہ چراغوں سے ہاتھ دھو بیٹھے  <m> کر رہے تھے جو آفتاب طلب  <e>
<s> زخم کچھ اور درج کرنے ہیں  <m> کیجیے مت ابھی حساب طلب  <e>
<s> دے چکی نیند اپنی منظوری  <m> کر لئے جائیں سارے خواب طلب  <e>
<s> مانگنا ہے تو پھر چمن مانگیں  <m> کیوں کریں ایک دو گلاب طلب  <e>
<s> پیاس بکھری ہوئی ہے بستی میں  <m> اور سمندر ہے اپنی مستی میں  <e>
<s> کتنا نیچے گرا لیا خود کو  <m> آپ نے شخصیت پرستی میں  <e>
<s> کیوں کریں ہم ضمیر کا سودا  <m> ہم بہت خوش ہیں فاقہ مستی میں  <e>
<s> کل بلندی پہ آ بھی سکتے ہیں  <m> یہ جو بیٹھے ہیں آج پستی میں  <e>
<s> صوفیانہ مزاج ہے اپنا  <m> مست رہتے ہیں اپنی مستی میں  <e>
<s> آس حسن گمان سے ٹوٹی  <m> شاخ پھل کے نشان سے ٹوٹی  <e>
<s> مل گئی خاک ہو کے مٹی میں  <m> اینٹ جو بھی مکان سے ٹوٹی  <e>
<s> عرض احوال نا شناسوں سے  <m> رگ انا کی زبان سے ٹوٹی  <e>
<s> جس پہ دار و مدار کشتی تھا  <m> ڈور وہ بادبان سے ٹوٹی  <e>
<s> مسئلے دوستی کے حل نہ ہوئے  <m> گفتگو درمیان سے ٹوٹی  <e>
<s> دست دشمن سے تیر کیا چھوٹا  <m> ایک بجلی کمان سے ٹوٹی  <e>
<s> آئنے سے مکر گیا کوئی  <m> مجھ پہ الزام دھر گیا کوئی  <e>
<s> زندگی لے تجھے مبارک ہو  <m> جیتے جی آج مر گیا کوئی  <e>
<s> عمر بھر جی رہا تھا مر مر کے  <m> پھر بھی مرنے سے ڈر گیا کوئی  <e>
<s> مانگنے کو جو ہاتھ پھیلایا  <m> ریزہ ریزہ بکھر گیا کوئی  <e>
<s> ہر خوشی تیرے نام کی میں نے  <m> وار دی تجھ پہ زندگی میں نے  <e>
<s> اک پیادے نے مات شاہ کو دی  <m> چال ایسی بھی اک چلی میں نے  <e>
<s> وقت بھی مختصر تھا اس کے پاس  <m> بات بھی مختصر سی کی میں نے  <e>
<s> جو خلوص و وفا کے پیکر ہیں  <m> کم ہی دیکھے ہیں آدمی میں نے  <e>
<s> آنکھ نے جب کبھی بغاوت کی  <m> تیری تصویر دیکھ لی میں نے  <e>
<s> کاش پوچھے کبھی مجھے آ کر  <m> چھوڑ دی کیوں تری گلی میں نے  <e>
<s> صبح ضو روز پوچھتی ہے مجھے  <m> کس طرح شب گزار دی میں نے  <e>
<s> مجھ کو ثروت کی یاد آئی ہے  <m> ریل دیکھی ہے جب کبھی میں نے  <e>
<s> اب مری لاش سے سوال کرو  <m> کس طرح کی ہے خودکشی میں نے  <e>
<s> میری چوکھٹ پہ غم چلا آیا  <m> سونپ دی اس کو ہر خوشی میں نے  <e>
<s> یہ محبت کا وار ہے صاحب  <m> دل بڑا سوگوار ہے صاحب  <e>
<s> ہر طرف لوگ چھاؤں کے دشمن  <m> اور شجر سایہ دار ہے صاحب  <e>
<s> کیوں مرا دل خزاں رسیدہ ہے  <m> ہر طرف تو بہار ہے صاحب  <e>
<s> پاؤں رکھنا سنبھل سنبھل کے یہاں  <m> حسرتوں کا مزار ہے صاحب  <e>
<s> کیا عجب ہے کہ ہم کو خود پہ نہیں  <m> آپ پر اعتبار ہے صاحب  <e>
<s> پہلا مقصد ہے کھیلنا تم سے  <m> ثانوی جیت ہار ہے صاحب  <e>
<s> پاؤں حالات کی گرفت میں ہیں  <m> عشق سر پر سوار ہے صاحب  <e>
<s> غم سے رشتہ بہت پرانا ہے  <m> میرے بچپن کا یار ہے صاحب  <e>
<s> اک ستارہ جو آسمان میں ہے  <m> تیری سوچوں کے درمیان میں ہے  <e>
<s> ماں کے قدموں میں جو سکوں ہے میاں  <m> وہ زمیں پر نہ آسمان میں ہے  <e>
<s> لفظ کڑوے ہیں تیرے لہجے کے  <m> زہر کتنا تری زبان میں ہے  <e>
<s> میرا کردار وہ نہیں لیکن  <m> ذکر میرا بھی داستان میں ہے  <e>
<s> تو ازل سے مری محبت ہے  <m> تو ابد تک مرے دھیان میں ہے  <e>
<s> دیکھ پتھر سے اب بھی رستا ہے  <m> جانے کس کا لہو چٹان میں ہے  <e>
<s> تیرے جانے کے بعد سے اب تک  <m> اک اداسی مرے مکان میں ہے  <e>
<s> فرق کوئی نہیں مگر ہے بھی  <m> تلخ دونوں ہیں زہر بھی مے بھی  <e>
<s> شور اتنا ہے جس کے ہونے کا  <m> کون جانے کہ وہ کہیں ہے بھی  <e>
<s> سینۂ آدمی کی بات ہے اور  <m> یوں تو چھلنی ہے سینۂ نے بھی  <e>
<s> یوں بھی چپ ہوں ترے بدلنے پر  <m> پہلے جیسی نہیں کوئی شے بھی  <e>
<s> میرے بارے میں سوچنے والے  <m> میرے بارے میں کچھ کریں طے بھی  <e>
<s> دے رہے ہیں وہی مجھے دشنام  <m> بولنی ہے جنہیں مری جے بھی  <e>
<s> آنکھ امکان سے بھری ہوئی تھی  <m> اور میں خواب میں ڈری ہوئی تھی  <e>
<s> زخم گنتی تھیں انگلیاں اپنے  <m> کوشش آئینہ گری ہوئی تھی  <e>
<s> ہجر کیا خوب کیفیت لایا  <m> ان دنوں کتنی شاعری ہوئی تھی  <e>
<s> کیا اسی میں ہی عشق پنہاں تھا  <m> اک نگہ وہ بھی سرسری ہوئی تھی  <e>
<s> کیسا محسوس ہو رہا تھا تمہیں  <m> جب مدینے میں حاضری ہوئی تھی  <e>
<s> اس نے آنکھوں میں بات کی مجھ سے  <m> خامشی ہونٹ پر دھری ہوئی تھی  <e>
<s> آدمی آدمی سے ملتے ہیں  <m> آپ بھی کیا کسی سے ملتے ہیں  <e>
<s> یہ حسیں جس کسی سے ملتے ہیں  <m> جانتا ہے مجھی سے ملتے ہیں  <e>
<s> ہم سے فرقت نصیب کیا جانیں  <m> جو مزے زندگی سے ملتے ہیں  <e>
<s> کیا بتائیں جنوں میں کیا کیا لطف  <m> ہم کو ان کی ہنسی سے ملتے ہیں  <e>
<s> کیا کہیں جب وہ ملتے ہیں تنہا  <m> ان سے ہم کس خوشی سے ملتے ہیں  <e>
<s> اس کی صورت کو پھر کوئی دیکھے  <m> جس سے وہ بے رخی سے ملتے ہیں  <e>
<s> ان کی رخصت کے وقت ہم ان سے  <m> ہائے کس بیکسی سے ملتے ہیں  <e>
<s> لاکھ غم زندگی ہے خود یعنی  <m> لاکھ غم زندگی سے ملتے ہیں  <e>
<s> اپنے مذہب میں ہے نفاق حرام  <m> جس سے ملتے ہیں جی سے ملتے ہیں  <e>
<s> جو بھی دینا ہے وہ خدا دے گا  <m> آدمی آدمی کو کیا دے گا  <e>
<s> اپنے احساس میں اتار اسے  <m> قرب کا لطف فاصلہ دے گا  <e>
<s> بھیڑ کو چیر کر مقام بنا  <m> ورنہ عالم نا راستہ دے گا  <e>
<s> خامۂ عدل بک گیا تو بکے  <m> وقت خود فیصلہ بنا دے گا  <e>
<s> میرے گھر کو اجاڑنے والے  <m> جا تجھے آسماں سزا دے گا  <e>
<s> آگ دے گا زمانہ گھر کو مرے  <m> اور شعلوں کو پھر ہوا دے گا  <e>
<s> لمحہ لمحہ بکھر رہا ہوں میں  <m> اپنی تکمیل کر رہا ہوں میں  <e>
<s> خوب سے خوب تر ہے روئے حیات  <m> نئے سنگھار کر رہا ہوں میں  <e>
<s> کھلتے جاتے ہیں ذہن کے اوراق  <m> تجربوں سے گزر رہا ہوں میں  <e>
<s> تیرا ہونا نہ مان کر گویا  <m> تجھ کو تسلیم کر رہا ہوں میں  <e>
<s> خود سے نا آشنا سہی لیکن  <m> تجھ سے کب بے خبر رہا ہوں میں  <e>
<s> محو ایسا ہوں خود پرستی میں  <m> گویا تجھ سے مکر رہا ہوں میں  <e>
<s> راز ہستی سے آشنا نہ ہوا  <m> نہ ہوا آدمی خدا نہ ہوا  <e>
<s> حرف رکھتا ہے جو نگاہوں پر  <m> روبرو اس کے آئنا نہ ہوا  <e>
<s> تو تو شہ رگ کے پاس تھا لیکن  <m> طے ہمیں سے یہ فاصلہ نہ ہوا  <e>
<s> رکھ دیا مجھ پہ فرض خدمت خلق  <m> جب کوئی مجھ سا دوسرا نہ ہوا  <e>
<s> اس کی دریا دلی خدا رکھے  <m> عرض ہم سے ہی مدعا نہ ہوا  <e>
<s> اشک آنکھوں میں ڈبڈبائے ہیں  <m> بھولے افسانے یاد آئے ہیں  <e>
<s> ہم نے دامن کو تار تار کیا  <m> موسم گل نے گل کھلائے ہیں  <e>
<s> اکثر اوقات روغنی کے لئے  <m> ہم نے دل کے دئے جلائے ہیں  <e>
<s> رنج بخشے ہیں ایسے اپنوں نے  <m> ہم کو بیگانے یاد آئے ہیں  <e>
<s> چند روزہ حیات کی خاطر  <m> زندگی بھر فریب کھائے ہیں  <e>
<s> مے کشو ایک جام تعظیماً  <m> حضرت واعظ آج آئے ہیں  <e>
<s> پوچھ لیتے جو مدعا ہم سے  <m> پھر نہ کرتے کوئی گلہ ہم سے  <e>
<s> تھا زمانہ تو بد گماں لیکن  <m> آپ بھی ہو گئے خفا ہم سے  <e>
<s> ہے خدا حافظ اب تو کشتی کا  <m> دور ہو دور نا خدا ہم سے  <e>
<s> ہم کو تو زندگی نے مار لیا  <m> کیا کہے گی بھلا قضا ہم سے  <e>
<s> آپ کا ہم سے واسطہ تو یہ  <m> واسطہ اور آپ کا ہم سے  <e>
<s> دیکھ کر ان کو آنکھ بھر آئی  <m> اس سے آگے نہ کچھ ہوا ہم سے  <e>
<s> چاند تارے اداس رہتے ہیں  <m> تیرے پیارے اداس رہتے ہیں  <e>
<s> ماہ کامل کو دیکھنے کے بعد  <m> سب نظارے اداس رہتے ہیں  <e>
<s> دریا بہتا ہے موج میں اپنی  <m> اور کنارے اداس رہتے ہیں  <e>
<s> مار ڈالے گی یہ جوانی بھی  <m> بے سہارے اداس رہتے ہیں  <e>
<s> تو جو آنکھوں میں پڑھتا رہتا تھا  <m> وہ سپارے اداس رہتے ہیں  <e>
<s> ایک تو ایک عاشقی میری  <m> بس یہی کچھ ہے زندگی میری  <e>
<s> دل قناعت ذرا سی کرتا تو  <m> ہر محبت تھی آخری میری  <e>
<s> جسے تم لوگ عشق کہتے ہو  <m> اس سے بہتر ہے دل لگی میری  <e>
<s> ایک دل کے ہزار خانوں میں  <m> بٹ گئی ایک زندگی میری  <e>
<s> وصل نقصان کر گیا میرا  <m> مر گئی آج شاعری میری  <e>
<s> برف پگھلی تو راستہ نکلا  <m> پھر سے ملنے کا سلسلہ نکلا  <e>
<s> پھر وہ لوٹ آئی زندگی کی طرف  <m> میرے ہونٹوں سے شکریہ نکلا  <e>
<s> تجھ سے کہنا تھا حال دل لیکن  <m> تو بھی اے دوست آئنا نکلا  <e>
<s> چاند کے ساتھ جب وہ چلتا تھا  <m> عکس تالاب سے ابھرتا تھا  <e>
<s> یار اوروں کی بات کرتا تھا  <m> رنگ تصویر میں بدلتا تھا  <e>
<s> جو تری حسرتوں پہ ہنستا تھا  <m> وہ مری بے بسی پہ روتا تھا  <e>
<s> بند کمرے میں جب ٹہلتا تھا  <m> عکس دیوار سے نکلتا تھا  <e>
<s> سامنے سے کہاں گزرتا تھا  <m> وہ جو وارفتگی سے ملتا تھا  <e>
<s> پیڑ کا سانس بھی اکھرتا تھا  <m> جب پرندہ اڑان بھرتا تھا  <e>
<s> میرے خط کا جواب آیا تھا  <m> خط نہ لکھا کرو یہ لکھا تھا  <e>
<s> میں زباں سے تو کہہ نہیں سکتا  <m> جو نظارہ نظر نے دیکھا تھا  <e>
<s> وقت مشکل وہ ساتھ چھوڑ گیا  <m> جس پہ مجھ کو بڑا بھروسا تھا  <e>
<s> اپنے بیگانے ہوتے جاتے تھے  <m> بس اسی بات کا اچنبھا تھا  <e>
<s> قتل کرتا تھا بے گناہوں کا  <m> سب کی نظروں میں جو فرشتہ تھا  <e>
<s> بے قراری قرار ہے مجھ کو  <m> دل کے زخموں سے پیار ہے مجھ کو  <e>
<s> ان دنوں حالت جنون میں ہوں  <m> مجھ پہ اب اختیار ہے مجھ کو  <e>
<s> دیکھ وارفتگیٔ حالت حال  <m> اپنی وحشت سے پیار ہے مجھ کو  <e>
<s> اب تری یاد بھی نہیں آتی  <m> کیوں ترا انتظار ہے مجھ کو  <e>
<s> اے مری جان تو نے سوچا ہے  <m> تجھ پہ کیوں اعتبار ہے مجھ کو  <e>
<s> میں نے وہ بات جو کہی ہی نہیں  <m> وہ بہت ناگوار ہے مجھ کو  <e>
<s> وقت کے انتظار میں وہ ہے  <m> جستجوئے شکار میں وہ ہے  <e>
<s> سینۂ رازدار ہی میں نہیں  <m> دیدۂ آشکار میں وہ ہے  <e>
<s> آئینہ صاف ہو تو دیکھ اسے  <m> نقشۂ دل فگار میں وہ ہے  <e>
<s> اس کے قبضے میں کائنات سہی  <m> فقرا کی قطار میں وہ ہے  <e>
<s> سر پہ دستار فضل ہے لیکن  <m> جبۂ تار تار میں وہ ہے  <e>
<s> بے کراں ذہن و دل کی ہے وسعت  <m> جسم و جاں کے حصار میں وہ ہے  <e>
<s> اس کی چاروں طرف کتابیں ہیں  <m> حلقۂ غم گسار میں وہ ہے  <e>
<s> پیش ظالم صدائے حق یعنی  <m> نرغۂ صد ہزار میں وہ ہے  <e>
<s> قلعۂ بے بصر میں تم محفوظ  <m> خود کلامی کے غار میں وہ ہے  <e>
<s> خاک تم پا سکوگے خاک اسے  <m> آب و باد و شرار میں وہ ہے  <e>
<s> لمحہ ہائے سکوں میں اس کی تلاش  <m> ساعت اضطرار میں وہ ہے  <e>
<s> عہد گم گشتہ کی نشانی ہوں  <m> ایک بھولی ہوئی کہانی ہوں  <e>
<s> وہ خوشی ہوں جو درد سلگائے  <m> آگ جس سے لگے وہ پانی ہوں  <e>
<s> ایک آنسو ہوں چشم عشرت کا  <m> زیست کا رنج شادمانی ہوں  <e>
<s> اپنی بربادیوں پہ یاد آیا  <m> کتنی آبادیوں کا بانی ہوں  <e>
<s> سینۂ دشت پر ہوں موج سراب  <m> خشک دریاؤں کی روانی ہوں  <e>
<s> آئنہ خانۂ زمانہ میں  <m> عکس اپنا ہوں اپنا ثانی ہوں  <e>
<s> اس سفر میں نیند ایسی کھو گئی  <m> ہم نہ سوئے رات تھک کر سو گئی  <e>
<s> دامن موج صبا خالی ہوا  <m> بوئے گل دشت وفا میں کھو گئی  <e>
<s> ہائے اس پرچھائیوں کے شہر میں  <m> دل سی اک زندہ حقیقت کھو گئی  <e>
<s> ہم نے جب ہنس کر کہا ممنون ہیں  <m> زندگی جیسے پشیماں ہو گئی <e>
<s> راستے اپنی نظر بدلا کئے  <m> ہم تمہارا راستہ دیکھا کئے  <e>
<s> اہل دل صحرا میں گم ہوتے رہے  <m> زندگی بیٹھی رہی پردہ کئے  <e>
<s> اہتمام دار و زنداں کی قسم  <m> آدمی ہر عہد نے پیدا کئے  <e>
<s> ہم ہیں اور اب یاد کا آسیب ہے  <m> اس نے وعدے تو کئی ایفا کئے  <e>
<s> ہائے رے وحشت کہ تیرے شہر کا  <m> ہم صبا سے راستہ پوچھا کئے  <e>
<s> غم کی بستی عجیب بستی ہے  <m> موت مہنگی ہے جان سستی ہے  <e>
<s> میں اسے کیوں ادھر ادھر ڈھونڈوں  <m> میری ہستی ہی اس کی ہستی ہے  <e>
<s> عالم شوق ہے عجب عالم  <m> آسماں پر زمین بستی ہے  <e>
<s> جان دے کر جو زندگی پائی  <m> میں سمجھتا ہوں پھر بھی سستی ہے  <e>
<s> غم ہے کھانے کو اشک پینے کو  <m> عشق میں کیا فراغ دستی ہے  <e>
<s> خاک ساری کی شان کیا کہئے  <m> کس قدر اوج پر یہ پستی ہے  <e>
<s> وہ ابھی سوچ کے اٹھا ہے مجھے  <m> یہ سچ ہے یا مغالطہ ہے مجھے  <e>
<s> ایک ٹوٹی ہوئی عمارت ہوں  <m> آج کل کون دیکھتا ہے مجھے  <e>
<s> میں یہاں ہر شجر سے واقف ہوں  <m> دشت مدت سے جانتا ہے مجھے  <e>
<s> سچ تو بولوں مگر سلیقے سے  <m> روز یہ مشورہ ملا ہے مجھے  <e>
<s> میرے اندر سے کوئی چیختا ہے  <m> اور میں چپ ہوں کیا ہوا ہے مجھے  <e>
<s> موت نے روح بھر نکالی ہے  <m> فکر نے پہلے کھا لیا ہے مجھے  <e>
<s> کیا غضب ہے کہ چار آنکھوں میں  <m> دل چراتا ہے یار آنکھوں میں  <e>
<s> چشم کیفی کے سرخ ڈوروں سے  <m> چھا رہی ہے بہار آنکھوں میں  <e>
<s> گر پڑا طفل اشک یہ مچلا  <m> میں نے روکا ہزار آنکھوں میں  <e>
<s> نہیں اٹھتی پلک نزاکت سے  <m> سرمہ ہوتا ہے بار آنکھوں میں  <e>
<s> اتنی چھانی ہے خاک تیرے لیے  <m> چھا رہا ہے غبار آنکھوں میں  <e>
<s> تو نے جو مجھ سے فاصلے رکھے  <m> اچھا ہے دور راستے رکھے  <e>
<s> میں نہ جانوں تو کون ہے میرا  <m> دل نے کیوں تجھ سے رابطے رکھے  <e>
<s> ساتھ میرا نبھائے وہ کیسے  <m> جو نبھانے میں دائرے رکھے  <e>
<s> تھے معانی غزل میں تجھ سے ہی  <m> جانے کیوں میں نے فلسفے رکھے  <e>
<s> حادثوں میں بھی حادثے رکھے  <m> کیسے قسمت نے سلسلے رکھے  <e>
<s> پوچھتی ہے کتابیں بھی مجھ سے  <m> پھول یہ کس کے واسطے رکھے  <e>
<s> جب تھا تنہا سفر ہی حصے میں  <m> کیوں یہ یادوں کے مرحلے رکھے  <e>
<s> مرکز دہر ذات میری ہے  <m> رشک دنیا حیات میری ہے  <e>
<s> یہ زمیں یہ فلک یہ بحر و بر  <m> یہ حسیں کائنات میری ہے  <e>
<s> میری خاطر نکلتا ہے سورج  <m> دن ہے میرا یہ رات میری ہے  <e>
<s> ورق گل پہ شعر ہیں میرے  <m> بات بھی پات پات میری ہے  <e>
<s> سچ کی صورت کہی ہے جس نے بھی  <m> سچ تو یہ ہے وہ بات میری ہے  <e>
<s> کیا ہوا اگر نہیں مرا قبضہ  <m> پھر بھی کل کائنات میری ہے  <e>
<s> آگہی جس مقام پر ٹھہری  <m> وہ فقط میری رہ گزر ٹھہری  <e>
<s> جس گھڑی سامنا ہوا تیرا  <m> وہ گھڑی جیسے عمر بھر ٹھہری  <e>
<s> چل پڑا وقت جب ترے ہم راہ  <m> شام ٹھہری نہ پھر سحر ٹھہری  <e>
<s> ہر ملاقات پر ہوا محسوس  <m> یہ ملاقات مختصر ٹھہری  <e>
<s> میرے گھر آئی تھی خوشی لیکن  <m> جا کے مہمان تیرے گھر ٹھہری  <e>
<s> آپ سے ہے مقابلہ در پیش  <m> ہے عجب دل کو مرحلہ در پیش  <e>
<s> کتنی عیار ہے تری دنیا  <m> ہے اسی سے معاملہ در پیش  <e>
<s> حل تمہارے بغیر کیسے ہو  <m> زندگی کا ہے مسئلہ در پیش  <e>
<s> عشق والے ہیں مبتلائے غم  <m> حسن والوں کا ہے بھلا در پیش  <e>
<s> دل ہے اپنا نہ اب جگر در پیش  <m> ہے تری چشم معتبر در پیش  <e>
<s> لوگ بیمار کیوں نہ پڑ جاتے  <m> جب کہ تھا حسن چارہ گر در پیش  <e>
<s> میں ہوا چاہتا تھا بے قابو  <m> زندگی ہو گئی مگر در پیش  <e>
<s> بات کہنی ہے اور اس میں بھی  <m> لفظ و معنی کا ہے سفر در پیش  <e>
<s> کام کچھ تو مرا لہو آیا  <m> باغ میں موسم نمو آیا  <e>
<s> ہجر میں تیرے مجھ پہ کیا گزری  <m> آج تک پوچھنے نہ تو آیا  <e>
<s> جس طرح میں نے تجھ کو یاد کیا  <m> یاد یوں کب کسی کو تو آیا  <e>
<s> تیرا کوچہ ہے یا کوئی مقتل  <m> جو بھی آیا لہو لہو آیا  <e>
<s> میں اسی کی طرح ملا اس سے  <m> آئنہ بن کے روبرو آیا  <e>
<s> ختم دور خیال و خواب ہوا  <m> لمحۂ ترک آرزو آیا  <e>
<s> راستے دیر تک رہے روشن  <m> دور تک میرے ساتھ تو آیا  <e>
<s> ہم پہ وہ مہرباں زیادہ ہے  <m> اس یقیں میں گماں زیادہ ہے  <e>
<s> کچھ کمی ہے تو کارواں میں یہی  <m> رہبر کارواں زیادہ ہے  <e>
<s> ہے تو واعظ خدا پرست مگر  <m> لب پہ ذکر بتاں زیادہ ہے  <e>
<s> پیشتر بھی یہی قفس تھا مگر  <m> اب کے شور فغاں زیادہ ہے  <e>
<s> ظلم کی خیر ہو کہ عزم جواں  <m> اور بھی اب جواں زیادہ ہے  <e>
<s> اللہ اللہ بزم نو کے چراغ  <m> روشنی کم دھواں زیادہ ہے  <e>
<s> راہ کی دھوپ سے مفر ہی نہیں  <m> ہم جہاں ہیں وہاں شجر ہی نہیں  <e>
<s> یا تو مجھ میں کوئی ہنر ہی نہیں  <m> یا کوئی صاحب نظر ہی نہیں  <e>
<s> ہوں یہ کس تیرگی کے زنداں میں  <m> روشنی کا جہاں گزر ہی نہیں  <e>
<s> کوئی ڈوبے کوئی صدا ابھرے  <m> شور دریا پہ کچھ اثر ہی نہیں  <e>
<s> خشک پتے اڑا رہی ہے ہوا  <m> اب کوئی پھول شاخ پر ہی نہیں  <e>
<s> گفتگو زخم بھی ہے مرہم بھی  <m> لفظ شبنم بھی ہیں شرر ہی نہیں  <e>
<s> کیا کسی سے ہم استوار کریں  <m> رشتۂ جاں کہ معتبر ہی نہیں  <e>
<s> خاک اڑتی ہے رات بھر مجھ میں  <m> کون پھرتا ہے در بدر مجھ میں  <e>
<s> مجھ کو خود میں جگہ نہیں ملتی  <m> تو ہے موجود اس قدر مجھ میں  <e>
<s> موسم گریہ ایک گزارش ہے  <m> غم کے پکنے تلک ٹھہر مجھ میں  <e>
<s> بے گھری اب مرا مقدر ہے  <m> عشق نے کر لیا ہے گھر مجھ میں  <e>
<s> آپ کا دھیان خون کے مانند  <m> دوڑتا ہے ادھر ادھر مجھ میں  <e>
<s> حوصلہ ہو تو بات بن جائے  <m> حوصلہ ہی نہیں مگر مجھ میں  <e>
<s> یہ جو مجھ پر نکھار ہے سائیں  <m> آپ ہی کی بہار ہے سائیں  <e>
<s> آپ چاہیں تو جان بھی لے لیں  <m> آپ کو اختیار ہے سائیں  <e>
<s> تم ملاتے ہو بچھڑے لوگوں کو  <m> ایک میرا بھی یار ہے سائیں  <e>
<s> کسی کھونٹی سے باندھ دیجے اسے  <m> دل بڑا بے مہار ہے سائیں  <e>
<s> عشق میں لغزشوں پہ کیجے معاف  <m> سائیں یہ پہلی بار ہے سائیں  <e>
<s> کل ملا کر ہے جو بھی کچھ میرا  <m> آپ سے مستعار ہے سائیں  <e>
<s> ایک کشتی بنا ہی دیجے مجھے  <m> کوئی دریا کے پار ہے سائیں  <e>
<s> روز آنسو کما کے لاتا ہوں  <m> غم مرا روزگار ہے سائیں  <e>
<s> وسعت رزق کی دعا دیجے  <m> درد کا کاروبار ہے سائیں  <e>
<s> خار زاروں سے ہو کے آیا ہوں  <m> پیرہن تار تار ہے سائیں  <e>
<s> کبھی آ کر تو دیکھیے کہ یہ دل  <m> کیسا اجڑا دیار ہے سائیں  <e>
<s> حادثوں ہی میں زندگی جی ہے  <m> ہم نے قسطوں میں خودکشی کی ہے  <e>
<s> جھک کے جینا ہمیں نہیں آتا  <m> اور آواز بھی کچھ اونچی ہے  <e>
<s> آپ سے کچھ گلا نہیں صاحب  <m> اپنی تقدیر ہی کچھ ایسی ہے  <e>
<s> شعر پڑھنا یہاں سنبھل کے میاں  <m> اور بستی نہیں یہ دلی ہے  <e>
<s> چہرہ اس کا کتاب جیسا ہے  <m> اور رنگت گلاب کی سی ہے  <e>
<s> دوسروں کو بھی روشنی پہنچے  <m> یوں دیا گھر کے درمیان میں رکھ  <e>
<s> امن اور صلح و آشتی کیا ہے  <m> یہ سوالات امتحان میں رکھ  <e>
<s> اپنے پرکھوں کے کارناموں کے  <m> کچھ حوالے بھی داستان میں رکھ  <e>
<s> نیکیاں اب نہ ڈال دریا میں  <m> ہم فقیروں کی بات دھیان میں رکھ  <e>
<s> دھوپ ہی اب تجھے جگائے گی  <m> کوئی کھڑکی کھلی مکان میں رکھ  <e>
<s> ہم انہیں یوں ہی آزمائیں گے  <m> پیار میں شرط کیوں لگائیں گے  <e>
<s> یہ پرندے ہیں آشیانے کو  <m> پر نکلتے ہی بھول جائیں گے  <e>
<s> یاد رکھنا تمہاری آنکھوں میں  <m> ہم بہت جلد جھلملائیں گے  <e>
<s> کیا تمہیں تب یقین آئے گا  <m> لوگ جب انگلیاں اٹھائیں گے  <e>
<s> درمیاں اپنے آ گئی جو خلیج  <m> اس پر اک روز پل بنائیں گے  <e>
<s> بے وفا زندگی کے رشتے کو  <m> آخری سانس تک نبھائیں گے  <e>
<s> ایک بازی تری خوشی کے لئے  <m> تجھ سے دانستہ ہار جائیں گے  <e>
<s> دور ایسا بھی ایک آئے گا  <m> ظرف کم ظرف آزمائیں گے  <e>
<s> آپ کو عاجزی جتائے گی  <m> وہ تکبر میں ہار جائیں گے  <e>
<s> پیار کی گفتگو نہیں کیجے  <m> زخم سوئے ہیں جاگ جائیں گے  <e>
<s> اپنا عہد وفا نبھاتا ہوں  <m> اب اسے روز گنگناتا ہوں  <e>
<s> میری ہمت نہ پوچھئے صاحب  <m> ریت پر کشتیاں چلاتا ہوں  <e>
<s> دو فریقوں کے درمیاں اکثر  <m> میں محبت کے پل بناتا ہوں  <e>
<s> میری امداد اور کچھ بھی نہیں  <m> میں فقط حوصلے بڑھاتا ہوں  <e>
<s> آج کل پنسلوں سے کاغذ پر  <m> دھوپ میں روٹیاں بناتا ہوں  <e>
<s> میں کبھی دشمنی نہیں کرتا  <m> اور ہو جائے تو نبھاتا ہوں  <e>
<s> فیصلے اپنے چھوڑ کر ان پر  <m> ظرف لوگوں کے آزماتا ہوں  <e>
<s> خود کو جس کے لیے بھلاتی ہوں  <m> کیا اسے بھی میں یاد آتی ہوں  <e>
<s> اس کا چہرہ کتاب جیسا ہے  <m> روز پڑھتی ہوں مسکراتی ہوں  <e>
<s> ویسے آنکھیں اداس رہتی ہیں  <m> دیکھ کر اس کو جگمگاتی ہوں  <e>
<s> جانتی ہوں ہوا مٹا دے گی  <m> میں گھروندے مگر بناتی ہوں  <e>
<s> گھر کی دیوار ہے سکھی میری  <m> میں اسی سے گپیں لڑاتی ہوں  <e>
<s> آپ اخبار دیکھیے تب تک  <m> میں ابھی چائے لے کر آتی ہوں  <e>
<s> سامنے اپنے آئنہ رکھ کر  <m> روز اپنی ہنسی اڑاتی ہوں  <e>
<s> آنکھ نے پھر عذاب دیکھا ہے  <m> ایک تازہ گلاب دیکھا ہے  <e>
<s> نیند راتوں کو اب نہیں آتی  <m> خواب ایسا خراب دیکھا ہے  <e>
<s> سانس لینا بھی ہو گیا مشکل  <m> جب سے آنکھوں نے خواب دیکھا ہے  <e>
<s> جانے کیسے نشے میں ہے دل بھی  <m> آج اس نے شراب دیکھا ہے  <e>
<s> کیسے نکلوں خمار سے باہر  <m> بازوؤں کے حصار سے باہر  <e>
<s> درد نکلا ہے صبر کی حد سے  <m> اشک نکلے قطار سے باہر  <e>
<s> چند لمحوں کی مختصر قربت  <m> اور یادیں شمار سے باہر  <e>
<s> اس لیے اس کی یاد میں گم ہوں  <m> بھولنا اختیار سے باہر  <e>
<s> اور جائیں کہاں مہ و انجم  <m> روز و شب کے مدار سے باہر  <e>
<s> طفل دل پھر اداس بیٹھا ہے  <m> کوئی لے جائے پیار سے باہر  <e>
<s> مانگ لینا صلہ تو جائز ہے  <m> مل گیا نہ ملا تو جائز ہے  <e>
<s> دوستوں سے شکایتیں کیسی  <m> دوستوں سے گلہ تو جائز ہے  <e>
<s> ہم سے ملنا اگر نہیں ممکن  <m> بات کا سلسلہ تو جائز ہے  <e>
<s> اس کو اثبات مانا جائے گا  <m> بھول کر سر ہلا تو جائز ہے  <e>
<s> کب ہوا کا گزر ہوا دل سے  <m> پھول پھر بھی کھلا تو جائز ہے  <e>
<s> مجھ پہ جو تو نے ستم ڈھایا ہے  <m> کہیں دنیا میں ہوا بھی ہوگا  <e>
<s> صبر والوں کا بھی دن آئے گا  <m> ایک دن روز جزا بھی ہوگا  <e>
<s> آپ سا کوئی نہیں دنیا میں  <m> آپ نے یہ تو سنا بھی ہوگا  <e>
<s> تیرے آنے کا انتظار رہا  <m> عمر بھر موسم بہار رہا  <e>
<s> پا بہ زنجیر زلف یار رہی  <m> دل اسیر خیال یار رہا  <e>
<s> ساتھ اپنے غموں کی دھوپ رہی  <m> ساتھ اک سرو سایہ دار رہا  <e>
<s> میں پریشان حال آشفتہ  <m> صورت رنگ روزگار رہا  <e>
<s> آئنہ آئنہ رہا پھر بھی  <m> لاکھ در پردۂ غبار رہا  <e>
<s> کب ہوائیں تہ کمند آئیں  <m> کب نگاہوں پہ اختیار رہا  <e>
<s> تجھ سے ملنے کو بے قرار تھا دل  <m> تجھ سے مل کر بھی بے قرار رہا  <e>
<s> کچھ نہ کچھ سوچتے رہا کیجے  <m> آسماں دیکھتے رہا کیجے  <e>
<s> چار دیواریٔ عناصر میں  <m> کودتے پھاندتے رہا کیجے  <e>
<s> اس تحیر کے کارخانے میں  <m> انگلیاں کاٹتے رہا کیجے  <e>
<s> کھڑکیاں بے سبب نہیں ہوتیں  <m> تاکتے جھانکتے رہا کیجے  <e>
<s> راستے خواب بھی دکھاتے ہیں  <m> نیند میں جاگتے رہا کیجے  <e>
<s> فصل ایسی نہیں جوانی کی  <m> دیکھتے بھالتے رہا کیجے  <e>
<s> آئینے بے جہت نہیں ہوتے  <m> عکس پہچانتے رہا کیجے  <e>
<s> زندگی اس طرح نہیں کٹتی  <m> فقط اندازتے رہا کیجے  <e>
<s> نا سپاسان علم کے سر پہ  <m> پگڑیاں باندھتے رہا کیجے  <e>
<s> سر اٹھایا تو سر رہے گا کیا  <m> خوف یہ عمر بھر رہے گا کیا  <e>
<s> اس نے زنجیر کر کے رکھا ہے  <m> ہم سے وہ بے خبر رہے گا کیا  <e>
<s> پاؤں رہتے نہیں زمیں پہ ترے  <m> ہاتھ دستار پر رہے گا کیا  <e>
<s> وہ جو اک خواب ہم نے دیکھا تھا  <m> خواب ہی عمر بھر رہے گا کیا  <e>
<s> مر رہے ہیں فراق میں تیرے  <m> تو ہمیں مار کر رہے گا کیا  <e>
<s> عشق خانہ خراب تیرے بعد  <m> کوئی آباد گھر رہے گا کیا  <e>
<s> ہم نہ ہوں گے تو یہ جہان طلسم  <m> یہ فریب نظر رہے گا کیا  <e>
<s> تیرا اپنا نہیں ترا سایا  <m> تیرے زیر اثر رہے گا کیا  <e>
<s> موج اپنی جگہ کنارا ہے  <m> یہ کنارا مگر رہے گا کیا  <e>
<s> ڈوبنا تھا جسے وہ ڈوب گیا  <m> تو بھی اب ڈوب کر رہے گا کیا  <e>
<s> آج کیا بے افق رہے گی شام  <m> بے ستارہ سفر رہے گا کیا  <e>
<s> دیکھ کر ان پری نژادوں کو  <m> آئنہ خود نگر رہے گا کیا  <e>
<s> اپنے بس میں رہے گی کیا آندھی  <m> اپنے بل پر شجر رہے گا کیا  <e>
<s> شہر میں وہ جدھر رہے گا رسا  <m> شہر سارا ادھر رہے گا کیا <e>
<s> تیر جیسے کمان کے آگے  <m> موت کڑیل جوان کے آگے  <e>
<s> بادشاہ اور فقیر دونوں تھے  <m> شہر میں اک دکان کے آگے  <e>
<s> چلتے چلتے زمین رک سی گئی  <m> ناگہاں اک مکان کے آگے  <e>
<s> ہم بھی اپنا مجسمہ رکھ آئے  <m> رات اندھی چٹان کے آگے  <e>
<s> طشت جاں میں سجا کے رکھنا تھا  <m> حرف دل میہمان کے آگے  <e>
<s> کیا عجب شخص ہے کہ بیٹھا ہے  <m> دھوپ میں سائبان کے آگے  <e>
<s> ہم کسی کو گواہ کیا کرتے  <m> اس کھلے آسمان کے آگے  <e>
<s> کب تلک جھوٹ بولتے صاحب  <m> اس طرح خاندان کے آگے  <e>
<s> چاند کس مہ جبیں کا پرتو ہے  <m> رات کس زلف کی حکایت ہے  <e>
<s> کیا ہوائے بہار تازہ ہے  <m> کیا چراغ سرائے عبرت ہے  <e>
<s> زندگی کس شجر کا سایہ ہے  <m> موت کس دشت کی مسافت ہے  <e>
<s> آگ میں کیا گل معانی ہیں  <m> خاک میں کیا نمو کی صورت ہے  <e>
<s> کیا پس پردۂ توہم ہے  <m> کیا سر پردۂ حقیقت ہے  <e>
<s> اس کہانی کا مرکزی کردار  <m> آدمی ہے کہ آدمیت ہے  <e>
<s> کاٹتا ہوں پہاڑ سے دن رات  <m> مسئلہ عشق ہے کہ اجرت ہے  <e>
<s> پھر محبت کا فلسفہ کیا ہے  <m> یہ اگر سب لہو کی وحشت ہے  <e>
<s> ایک تو جاں گسل ہے تنہائی  <m> اس پہ ہم سائیگی قیامت ہے  <e>
<s> اور جیسے اسے نہیں معلوم  <m> شہر میں کیا ہماری عزت ہے  <e>
<s> اس نے کیسے سمجھ لیا کہ مجھے  <m> خواب میں جاگنے کی عادت ہے  <e>
<s> گھر سے شاید نکل پڑے وہ بھی  <m> آج کچھ دھوپ میں تمازت ہے  <e>
<s> ہم یوں ہی مبتلا سے رہتے ہیں  <m> یا کسی آنکھ کی مروت ہے  <e>
<s> اس جہان بلند و پست کے بیچ  <m> کچھ اگر ہے تو اپنا قامت ہے  <e>
<s> رات ہم نے جہاں بسر کی ہے  <m> یہ کہانی اسی شجر کی ہے  <e>
<s> یہ ستارے یہاں کہاں سے آئے  <m> یہ تو دہلیز میرے گھر کی ہے  <e>
<s> نیند کیا کیجیے کہ آنکھوں میں  <m> اک نئی جنگ خیر و شر کی ہے  <e>
<s> میرے کچے مکان کے اندر  <m> آج تقریب چشم تر کی ہے  <e>
<s> ہجر کی شب گزر ہی جائے گی  <m> یہ اداسی تو عمر بھر کی ہے  <e>
<s> عشق اپنی جگہ مگر ہم نے  <m> منتخب اور ہی ڈگر کی ہے  <e>
<s> اٹھ رہا ہے دھواں مرے گھر میں  <m> آگ دیوار سے ادھر کی ہے  <e>
<s> ہم نے اپنے وجود کی چادر  <m> تنگ اپنے گمان پر کی ہے  <e>
<s> وہ ستارہ شناس ایسا تھا  <m> یا کسی نے اسے خبر کی ہے  <e>
<s> سامنے جی سنبھال کر رکھنا  <m> پھر وہی اپنا حال کر رکھنا  <e>
<s> آ گئے ہو تو اس خرابے میں  <m> اب قدم دیکھ بھال کر رکھنا  <e>
<s> شام ہی سے برس رہی ہے رات  <m> رنگ اپنے سنبھال کر رکھنا  <e>
<s> عشق کار پیمبرانہ ہے  <m> جس کو چھونا مثال کر رکھنا  <e>
<s> کشت کرنا محبتیں اور پھر  <m> خود اسے پائمال کر رکھنا  <e>
<s> روز جانا اداس گلیوں میں  <m> روز خود کو نڈھال کر رکھنا  <e>
<s> زندگی کے سراب بھی دیکھوں  <m> نیند آئے تو خواب بھی دیکھوں  <e>
<s> رات کاٹوں کسی خرابے میں  <m> منہ اندھیرے گلاب بھی دیکھوں  <e>
<s> حرف تازہ ورق ورق لکھوں  <m> سادہ دل کی کتاب بھی دیکھوں  <e>
<s> ڈوب جاؤں کسی سمندر میں  <m> پھر جزیروں کے خواب بھی دیکھوں  <e>
<s> زندگی میں حماقتیں بھی کروں  <m> اس کا پھر سد باب بھی دیکھوں  <e>
<s> آج دل کی بیاض میں لکھ کر  <m> لفظ خانہ خراب بھی دیکھوں  <e>
<s> پیاس دل کی بجھاؤں آنکھوں سے  <m> رقص کرتے حباب بھی دیکھوں  <e>
<s> رات ہے یا ہوا مکانوں میں  <m> جل رہا ہے دیا مکانوں میں  <e>
<s> جانے کیا ہو گیا مکینوں کو  <m> جانے کیا ہو گیا مکانوں میں  <e>
<s> لوگ کن واہموں میں رہتے ہیں  <m> کاٹتے ہیں سزا مکانوں میں  <e>
<s> اک ستارہ زمین پر اترا  <m> اور پھر کھو گیا مکانوں میں  <e>
<s> ایسا لگتا ہے خواب کی تعبیر  <m> دیکھتا ہے خدا مکانوں میں  <e>
<s> ایک سائے سے روز ہوتا ہے  <m> آمنا سامنا مکانوں میں  <e>
<s> اب جو دیکھا تو داستان سے دور  <m> اٹھ رہا تھا دھواں چٹان سے دور  <e>
<s> دیکھنا کیا مکان کی جانب  <m> اب یہاں بیٹھ کر مکان سے دور  <e>
<s> ہجر کس آنکھ کا ستارہ ہے  <m> رقص کرتا ہے آسمان سے دور  <e>
<s> زندگی کا کوئی ہدف تو بنا  <m> دل کوئی صید کر کمان سے دور  <e>
<s> جانتا ہوں زمین کس کی ہے  <m> بیٹھ جاتا ہوں سائبان سے دور  <e>
<s> دل وہ آتش کدہ کہ روشن ہے  <m> شہر شیراز و شیروان سے دور  <e>
<s> شام سے پہلے گھر گئے ہوتے  <m> یا سر شام مر گئے ہوتے  <e>
<s> اس گدایانہ زندگی سے تو  <m> وضع دارانہ مر گئے ہوتے  <e>
<s> یوں بھی اک عمر رائیگاں گزری  <m> یوں بھی کچھ دن گزر گئے ہوتے  <e>
<s> تو جو دل سے اتر گیا ہوتا  <m> زخم دل کے ابھر گئے ہوتے  <e>
<s> ہم نہ ہوتے تو حادثات جہاں  <m> جانے کس کس کے سر گئے ہوتے  <e>
<s> کوئی دامن کش خیال نہ تھا  <m> ورنہ ہم بھی ٹھہر گئے ہوتے  <e>
<s> شمع محفل نہ تھے کہ محفل میں  <m> لے کے ہم زخم سر گئے ہوتے  <e>
<s> دل نے اپنی زباں کا پاس کیا  <m> آنکھ نے جانے کیا قیاس کیا  <e>
<s> کیا کہا باد صبح گاہی نے  <m> کیا چراغوں نے التماس کیا  <e>
<s> کچھ عجب طور زندگانی کی  <m> گھر سے نکلے نہ گھر کا پاس کیا  <e>
<s> عشق جی جان سے کیا ہم نے  <m> اور بے خوف و بے ہراس کیا  <e>
<s> رات آئی ادھر ستاروں نے  <m> شبنمی پیرہن لباس کیا  <e>
<s> سایۂ گل تو میں نہیں جس نے  <m> گل کو دیکھا نہ گل کو باس کیا  <e>
<s> بال تو دھوپ میں سفید کیے  <m> زرد کس چھاؤں میں لباس کیا  <e>
<s> کیا ترا اعتبار تھا تو نے  <m> کیا غضب شہر ناسپاس کیا  <e>
<s> کیا بتاؤں سبب اداسی کا  <m> بے سبب میں اسے اداس کیا  <e>
<s> زندگی اک کتاب ہے جس سے  <m> جس نے جتنا بھی اقتباس کیا  <e>
<s> جب بھی ذکر غزل چھڑا اس نے  <m> ذکر میرا بطور خاص کیا  <e>
<s> اپنی بے چہرگی میں پتھر تھا  <m> آئینہ بخت میں سمندر تھا  <e>
<s> سر گزشت ہوا میں لکھا ہے  <m> آسماں ریت کا سمندر تھا  <e>
<s> کس کی تصنیف ہے کتاب دل  <m> کون تالیف پر مقرر تھا  <e>
<s> کچھ تو واضح نہ تھا تری صورت  <m> اور کچھ آئینہ مکدر تھا  <e>
<s> وہ نظر خضر راہ مقتل تھی  <m> اس سے آگے مرا مقدر تھا  <e>
<s> رات آغوش دیدۂ تر میں  <m> عکس آغوش دیدۂ تر تھا  <e>
<s> یہ قدم اس گلی کے لگتے ہیں  <m> جس گلی میں کبھی مرا گھر تھا  <e>
<s> حسن بزم مثال میں کیا ہے  <m> آئینے کے خیال میں کیا ہے  <e>
<s> دیکھتی کیا ہے اے نگاہ کرم  <m> میرے دست سوال میں کیا ہے  <e>
<s> تو نہیں ہے تو کون ہے مجھ میں  <m> فرق ہجر و وصال میں کیا ہے  <e>
<s> انقلابات زندگی کیا ہیں  <m> گردش ماہ و سال میں کیا ہے  <e>
<s> آپ دامن کشاں گزرتے ہیں  <m> رہ گزار خیال میں کیا ہے  <e>
<s> بات اظہار حال میں کیا تھی  <m> راز اخفائے حال میں کیا ہے  <e>
<s> جب سے وہ دور ہو گیا مجھ سے  <m> کھو گیا میرا ہی پتہ مجھ سے  <e>
<s> میرا نقصان ہر طرح سے ہے  <m> مانگتا ہے وہ مشورہ مجھ سے  <e>
<s> کیا مری اہمیت بڑھی ہے ادھر  <m> شہر میں کیوں ہیں سب خفا مجھ سے  <e>
<s> اور کچھ رخ نکالنے کے لئے  <m> سننا چاہے گا واقعہ مجھ سے  <e>
<s> میری دنیا مرا جہان ہے وہ  <m> جس کی دنیا ہے کچھ جدا مجھ سے  <e>
<s> مدتوں خوب آزماتی ہے  <m> پھر محبت سمجھ میں آتی ہے  <e>
<s> روپ اپنا اجالنے کے لئے  <m> زندگی دھوپ میں نہاتی ہے  <e>
<s> سب چراغوں کو ڈس چکی آندھی  <m> ایک دن خود سے ہار جاتی ہے  <e>
<s> سارا عالم دہائی دیتا ہے  <m> رات جب داستاں سناتی ہے  <e>
<s> کوئی مایوسیوں کو سمجھائے  <m> چاہ خود راستہ بناتی ہے  <e>
<s> وہ جو ہر وقت سوچتا ہے مجھے  <m> خود سے بچھڑا ہوا ملا ہے مجھے  <e>
<s> ایک آہٹ سی آتی رہتی ہے  <m> کوئی تو ہے جو ڈھونڈھتا ہے مجھے  <e>
<s> اپنا آغاز ہو نہ ہو لیکن  <m> اپنے انجام کا پتہ ہے مجھے  <e>
<s> گہرے پانی کی اور بڑھتے ہی  <m> خود بہ خود دریا روکتا ہے مجھے  <e>
<s> حال دل جب سنانا چاہا تو  <m> اس نے ہنس کے کہا پتہ ہے مجھے  <e>
<s> خود پر آخر غرور کیوں نہ کروں  <m> اس کے ہر خواب نے چنا ہے مجھے  <e>
<s> اک گھنا سا شجر مرے بازو  <m> ہر پرندے کا گھر مرے بازو  <e>
<s> تیری آنکھوں نے بارہا رکھے  <m> اپنی میزان پر مرے بازو  <e>
<s> پیٹھ پر وار کر گیا سیلاب  <m> رہ گئے بے خبر مرے بازو  <e>
<s> لے لیے پاؤں میرے بیٹے نے  <m> ہو گئے معتبر مرے بازو  <e>
<s> آ گئے کیا چراغ آنکھوں کے  <m> عرش پر ہیں دماغ آنکھوں کے  <e>
<s> بوڑھا ہوتا ہوں اشک باری میں  <m> کب دھلیں گے یہ داغ آنکھوں کے  <e>
<s> زندگی بھر یوں ہی مہکتے رہیں  <m> میری بانہوں میں باغ آنکھوں کے  <e>
<s> آج کے بعد اگر تجھے دیکھوں  <m> ٹوٹ جائیں ایاغ آنکھوں کے  <e>
<s> آئنوں ہی میں وہ چھپا ہے کہیں  <m> معتبر ہیں سراغ آنکھوں کے  <e>
<s> پھول سوئے ہوئے تھے چھاتی پر  <m> رات کتنا مہک رہا تھا گھر  <e>
<s> اشک سیراب ہیں لہو پی کر  <m> اور پیاسا ہے بھائی کا خنجر  <e>
<s> پیٹھ کانٹوں سے ہو گئی چھلنی  <m> حوصلہ تھا اٹھا دیا بستر  <e>
<s> دل ربا نام ہے کہانی کا  <m> خوں چشیدہ ہے ایک اک منظر  <e>
<s> منہ اندھیرے ہی جاگنا ہے تجھے  <m> میرے زخموں پہ اپنے کان نہ دھر  <e>
<s> دل کی بے اختیاریاں نہ گئیں  <m> نہ گئیں آہ و زاریاں نہ گئیں  <e>
<s> دن کو چھوٹا نہ انتظار ان کا  <m> شب کو اختر شماریاں نہ گئیں  <e>
<s> نہ چھپا گریۂ شب فرقت  <m> رخ سے اشکوں کی دھاریاں نہ گئیں  <e>
<s> آ گئے وہ بھی وعدے پر لیکن  <m> آہ کی شعلہ باریاں نہ گئیں  <e>
<s> تنگ آ کر وہ چل دیے گھر کو  <m> جب مری اشک باریاں نہ گئیں  <e>
<s> مفت دشنام یار سنتے ہیں  <m> ایک کہہ کر ہزار سنتے ہیں  <e>
<s> تم حمایت کرو نہ غیروں کی  <m> چار کہتے ہیں چار سنتے ہیں  <e>
<s> ہم فدائے چمن قفس میں بھی  <m> ذکر فصل بہار سنتے ہیں  <e>
<s> کچھ تو ہے بات جو ترے منہ سے  <m> سخن ناگوار سنتے ہیں  <e>
<s> آپ اور آئیں اپنے وعدے پر  <m> ایسے فقرے ہزار سنتے ہیں  <e>
<s> اس سے ملنے کو دل تڑپتا ہے  <m> ہم جسے بے قرار سنتے ہیں  <e>
<s> اٹھ گئی آج چاند کی ڈولی  <m> کتنی ویراں ہے رات کی جھولی  <e>
<s> اپنا سایہ سمیٹ کر رکھنا  <m> مجھ سے اک بھاگتی کرن بولی  <e>
<s> اب تو جاگ اے شبوں کی شہزادی  <m> تجھ کو سونا تھا عمر بھر سو لی  <e>
<s> سانس روکو چراغ گل کر دو  <m> آج بدلے گی چاندنی چولی  <e>
<s> میں ہوں ساتھی سلگتے صحرا کا  <m> تو ٹھٹھرتی کرن کی ہمجولی  <e>
<s> ایک دریا سنبھل سنبھل کے چلا  <m> ایک کشتی قدم قدم ڈولی  <e>
<s> آسماں تو ابھی زمیں پہ نہ آ  <m> میں نے مٹھی ابھی نہیں کھولی  <e>
<s> موسم گل بھی مرے گھر آیا  <m> جانے والا نہ پلٹ کر آیا  <e>
<s> آج یوں دل نے بہائے آنسو  <m> آنکھ سے اشک نہ باہر آیا  <e>
<s> لٹ گئی ضبط کی بستی آخر  <m> تیری یادوں کا جو لشکر آیا  <e>
<s> آنکھ اب تیری جدائی پہ کھلی  <m> ہوش میں تجھ کو گنوا کر آیا  <e>
<s> ایک ہی نقش میں تھے نقش تمام  <m> سامنے پھر نہ وہ منظر آیا  <e>
<s> دھوپ میں اس کی محبت کا خیال  <m> ابر جیسے مرے سر پر آیا  <e>
<s> کالے دریا تو کئے کتنے عبور  <m> راہ میں اب کے سمندر آیا  <e>
<s> کون کرتا مری راہیں دشوار  <m> آڑے آیا تو مقدر آیا  <e>
<s> ایسے منتر بھی ہو گئے ایجاد  <m> لکشمی بھی سرسوتی بھی ملی  <e>
<s> وہ جو ہم منزلی نہیں بھولے  <m> ان کو توفیق ہم روی بھی ملی  <e>
<s> دشمنوں ہی سے دشمنی بھی ملی  <m> اور در پردہ رہبری بھی ملی  <e>
<s> دوست ہی جان کو بھی آتے رہے  <m> دوستوں ہی سے زندگی بھی ملی  <e>
<s> اپنے پیاروں سے پیار ہم کو تو تھا  <m> رنج پائے مگر خوشی بھی ملی  <e>
<s> جستجو کی مزید بخشی دیکھ  <m> گل جو ڈھونڈا بکاولی بھی ملی  <e>
<s> زندگی تھی فقط نشیب و فراز  <m> یا کبھی سطح مستوی بھی ملی  <e>
<s> موسلا دھار نعمتیں برسیں  <m> ان میں کوتاہ دامنی بھی ملی  <e>
<s> چاند تنہا ہے کہکشاں تنہا  <m> ہجر کی رات آسماں تنہا  <e>
<s> بھاگتی ریل شور سناٹا  <m> رہ گئی بے صدا زباں تنہا  <e>
<s> رنگ اور نور سے رہے محروم  <m> ہم فقیروں کے آستاں تنہا  <e>
<s> کیسی نفرت کی آگ پھیلی ہے  <m> جل رہا ہے مرا مکاں تنہا  <e>
<s> آندھیاں بجلیاں شجر کمزور  <m> بچ نہ پائے گا آشیاں تنہا  <e>
<s> تھک کے سب سو گئے ہیں محفل میں  <m> خود ہی سنتا ہوں داستاں تنہا  <e>
<s> کوئی جادو نہ راہ بر کوئی  <m> اب کہاں جائے کارواں تنہا  <e>
<s> پاس گر تو نہیں تو کیا غم ہے  <m> ساتھ اپنے ہے اک جہاں تنہا  <e>
<s> دل بتا اور کیا ہے ہونے کو  <m> چوٹ کھائی ہے میں نے رونے کو  <e>
<s> بے نوا خواب منتظر ہیں مرے  <m> رات باقی کہاں ہے سونے کو  <e>
<s> سوزن شوق کو شب ہجراں  <m> صرف آنسو ملے پرونے کو  <e>
<s> اپنی خوشیوں میں دوسروں کے غم  <m> حوصلہ چاہئے سمونے کو  <e>
<s> نہیں معلوم انتظام ہے کیا  <m> دامن زیست کے بھگونے کو  <e>
<s> نکہتوں کے دیار میں مجھ کو  <m> آتشیں گل ملے پرونے کو  <e>
<s> روز امید جاگ جاتی ہے  <m> گمشدہ آرزو کے کھونے کو  <e>
<s> کچھ تو احباب کام آئیں گے  <m> کشتئ شوق کے ڈبونے کو  <e>
<s> فکر اس کو ہو جس کے پاس ہو کچھ  <m> کچھ نہیں میرے پاس کھونے کو  <e>
<s> میں ہوں تنہائی کا سمندر ہے  <m> غم کھڑے ہیں مجھے ڈبونے کو  <e>
<s> ابر ہے ابر ہے شراب شراب  <m> ساقیا ساقیا شتاب شتاب  <e>
<s> نامہ لکھتا ہوں اور کہے ہے شوق  <m> قاصدا قاصدا جواب جواب  <e>
<s> یار بن اپنی زندگی اے خضر  <m> موت ہے موت ہے عذاب عذاب  <e>
<s> ہر نفس مورد سفر ہیں ہم  <m> گویا دکان شیشہ گر ہیں ہم  <e>
<s> شمع کے گاہ تاج سر ہیں ہم  <m> گہہ پتنگے کے بال و پر ہیں ہم  <e>
<s> عشق نے جب سے کی ہے دل کر نی  <m> برق ہیں شعلہ ہیں شرر ہیں ہم  <e>
<s> رنگ رخسار خوب رویاں ہیں  <m> آہ عشاق کے اثر ہیں ہم  <e>
<s> ہم ہیں نیرنگیٔ بہار کے رنگ  <m> نخل و برگ و گل و ثمر ہیں ہم  <e>
<s> سجدہ گہ ہیں تمام عالم کی  <m> کس کی یہ خاک رہ گزر ہیں ہم  <e>
<s> اہل دل اپنے رہتے ہیں مشتاق  <m> گویئا وصل کی خبر ہیں ہم  <e>
<s> حال خط شکستہ میں لکھا  <m> یعنی اس سے شکستہ تر ہیں ہم  <e>
<s> دشمنی ہم سے ہو نہیں سکتی  <m> تجھ سے شرمندہ کینہ ور ہیں ہم  <e>
<s> جب سے دیکھی ہے اس کے گھر کی راہ  <m> اور خانہ خراب تر ہیں ہم  <e>
<s> رشک میں شور و شر سے ہیں لاچار  <m> کچھ فرشتے نہیں بشر ہیں ہم  <e>
<s> اس نے احوال پوچھا ہم مر گئے  <m> کس قدر قصہ مختصر ہیں ہم  <e>
<s> اس گھڑی کچھ تھے اور اب کچھ ہو  <m> کیا تماشا ہو تم عجب کچھ ہو  <e>
<s> مجھ کو کچھ دل پر اختیار نہیں  <m> تمہیں اس گھر کے اب تو سب کچھ ہو  <e>
<s> کچھ نہیں بات تس پہ یہ باتیں  <m> قہر کرتے ہو تم غضب کچھ ہو  <e>
<s> بہت کی شرم تھوڑی سی پی کر  <m> اس کے رکھتا ہوں لب پہ لب کچھ ہو  <e>
<s> آرزوئے وصال میں سب ہیں  <m> جستجوئے محال میں سب ہیں  <e>
<s> ہجر اپنی طرف سے ہے ورنہ  <m> اس طرف سے وصال میں سب ہیں  <e>
<s> وائے غفلت ادھر کی کہتے نہیں  <m> اپنی ہی قیل و قال میں سب ہیں  <e>
<s> عشق کے جاں نثار جیتے ہیں  <m> بعد مرنے کے یار جیتے ہیں  <e>
<s> زہر حسرت چشیدگان فراق  <m> ہیں موؤں میں ہزار جیتے ہیں  <e>
<s> دشمنوں پر تو تیغ یار نہ کھینچ  <m> ابھی تو دوست دار جیتے ہیں  <e>
<s> تو جہاں جائے مثل آب حیات  <m> مردے اب ایک بار جیتے ہیں  <e>
<s> ایک دن داؤ ہے ہمارا بھی  <m> یہاں بازی تو یار جیتے ہیں  <e>
<s> بن اجل کوئی مر نہیں سکتا  <m> جی کو ہم مار مار جیتے ہیں  <e>
<s> جو ترے در پہ میری جاں آیا  <m> مر گیا کہتا میں کہاں آیا  <e>
<s> دیکھیں اب کس کا پردہ اٹھے گا  <m> حرف شکوہ سر زباں آیا  <e>
<s> مت اٹھا اس کو سو جہت سے ہائے  <m> در پہ تیرے یہ ناتواں آیا  <e>
<s> تیرے ہاتھوں سے بے قرارئ دل  <m> جی ہمارا بھی اب بہ جاں آیا  <e>
<s> تو تو اک ہی طرف سے یاں سے گیا  <m> غم ہزاروں طرف سے یاں آیا  <e>
<s> یا فقیری ہے یا کہ شاہی ہے  <m> عشق میں دونوں رو سیاہی ہے  <e>
<s> اس طرح اس کو موت دے یا رب  <m> زندگی میری جس نے چاہی ہے  <e>
<s> اپنا دکھلا دے گوشۂ دستار  <m> گل کو دعوئ کج کلاہی ہے  <e>
<s> جب اٹھے تیرے آستانے سے  <m> جانیو اٹھ گئے زمانے سے  <e>
<s> دن بھلا انتظار میں گزرا  <m> رات کاٹیں گے کس بہانے سے  <e>
<s> جان بھی کچھ ہے جو نہ کیجے نثار  <m> مر نہ جائیں گے اس کے جانے سے  <e>
<s> ایک اس زلف سے اٹھایا ہاتھ  <m> چھٹ گئے لاکھوں شاخسانے سے  <e>
<s> کوئی مر جاؤ کام ہے اس کو  <m> اپنی تروار آزمانے سے  <e>
<s> اس کے تیر نگاہ کے آگے  <m> کچھ ہمیں بن گئے نشانے سے  <e>
<s> ناتوانی تجھے غضب آئے  <m> گئے اس کی گلی کے جانے سے  <e>
<s> ہاتھ اس کے نہ آیا دامن ناز  <m> عشق کو سنتے ہی تھے دست دراز  <e>
<s> بیت ابرو ہے مخزن اسرار  <m> خط ہے چہرے کا شرح گلشن راز  <e>
<s> دیکھ کر چشم خون دل رونا  <m> کہیں افشا نہ ہو کسی کا راز  <e>
<s> کیوں نہ بدنام ہوں جہاں میں میں  <m> دل ہے بد خواہ چشم ہے غماز  <e>
<s> ایک دل کے لیے یہ فوج کشی  <m> عشوہ و ناز غمزہ و انداز  <e>
<s> جب بلاتا ایاز کو محمود  <m> کچھ نہ کہتا سوائے بندہ نواز  <e>
<s> کون چن کے چناؤ میں آیا  <m> بچہ بچہ تناؤ میں آیا  <e>
<s> نفرتیں خون میں گھلی جب سے  <m> رشتہ رشتہ کھنچاؤ میں آیا  <e>
<s> اب کسی کو کسی سے کیا مطلب  <m> ہر کوئی بھید بھاؤ میں آیا  <e>
<s> بکھری بکھری تھی شخصیت میری  <m> تم ملے رکھ رکھاؤ میں آیا  <e>
<s> سہما سہما سا مجھ سے رہتا ہے  <m> جانے کس کے دباؤ میں آیا  <e>
<s> میں کہاں اور عرض حال کہاں  <m> وہ کہاں اور مرا خیال کہاں  <e>
<s> میں ستارہ نہ تم گلاب ہوئے  <m> مل رہے ہیں مگر وصال کہاں  <e>
<s> آگ سوچوں تو خاک لکھتا ہوں  <m> متفق لفظ اور خیال کہاں  <e>
<s> ہے وفا کا صلہ وفا سچ ہے  <m> لیکن ایسی کوئی مثال کہاں  <e>
<s> مجھ کو پامال عمر کرتے ہوئے  <m> جا رہے ہیں یہ ماہ و سال کہاں  <e>
<s> پوچھتا ہوں جواز کون و مکاں  <m> لے گئی جرأت سوال کہاں  <e>
<s> سو رہا تھا تو شور برپا تھا  <m> اٹھ کے دیکھا تو میں اکیلا تھا  <e>
<s> خاک پر میرے خواب بکھرے تھے  <m> اور میں ریزہ ریزہ چنتا تھا  <e>
<s> چار جانب وجود کی دیوار  <m> اپنی آواز میں ہی سنتا تھا  <e>
<s> عمر بھر بوند بوند کو ترسے  <m> سامنے گھر کے ایک دریا تھا  <e>
<s> لب دریا کھڑے رہے دونوں  <m> وہ بھی پیاسا تھا میں بھی پیاسا تھا  <e>
<s> کاش پڑتے نہ ان عذابوں میں  <m> ڈھونڈتے ہیں تمہیں سرابوں میں  <e>
<s> کبھی کانٹوں کبھی گلابوں میں  <m> کھو گئے ہم یہ کن عذابوں میں  <e>
<s> نشۂ یار کا نشہ مت پوچھ  <m> ایسی مستی کہاں شرابوں میں  <e>
<s> اس کا جلوہ دکھائی دیتا ہے  <m> سارے چہروں پہ سب کتابوں میں  <e>
<s> سامنے ہوں تو آنکھ کھلتی نہیں  <m> جاگتے ہیں ہم ان کے خوابوں میں  <e>
<s> اپنے محور سے جب اتر جاؤں  <m> پھول کی طرح پھر بکھر جاؤں  <e>
<s> لوٹ پھر آؤں کیسے محور پر  <m> کوئی بتلاؤ کیا میں کر جاؤں  <e>
<s> جانے کیا کہہ رہی ہے دنیا اب  <m> پہلے کہتی تھی کیوں نہ مر جاؤں  <e>
<s> مجھ سے ہرگز سے نہ ہو سکے گا کبھی  <m> خود کو اوروں کے جیسا کر جاؤں  <e>
<s> ڈوب جاؤں بھنور کے ساتھ کہیں  <m> لہر کے ساتھ پھر ابھر جاؤں  <e>
<s> لوٹ آیا تو ہوں میں محور پر  <m> اب یہ خواہش ہے پھر بکھر جاؤں  <e>
<s> درد و غم سب سنانے بیٹھے ہیں  <m> چھیڑ اپنے فسانے بیٹھے ہیں  <e>
<s> آشیاں کو جلا کے جی نہ بھرا  <m> اب وہ ہم کو جلانے بیٹھے ہیں  <e>
<s> تم نہ تھے تو یہاں پہ کوئی نہ تھا  <m> آج کتنے دوانے بیٹھے ہیں  <e>
<s> اس فقیری کی پادشاہی تو دیکھ  <m> فرش کو عرش مانے بیٹھے ہیں  <e>
<s> آستانہ ترا خدا کا گھر  <m> اور ہم آزمانے بیٹھے ہیں  <e>
<s> اور کتنے ابھی ستم ہوں گے  <m> کتنے سر اور ابھی قلم ہوں گے  <e>
<s> جبر و ظلمت کی اس خدائی میں  <m> جانے کن کن پہ کیا کرم ہوں گے  <e>
<s> اس اندھیرے میں جلتے چاند چراغ  <m> رکھتے کس کس کا وہ بھرم ہوں گے  <e>
<s> دل کی حالت بگڑ رہی ہے کیوں  <m> ہر نفس مجھ کو بے کلی ہے کیوں  <e>
<s> دل لگاتا ہے بس صدا تیری  <m> بے قراری یہ بڑھ رہی ہے کیوں  <e>
<s> اس کے کوچے میں عمر گزری پھر  <m> کوچۂ یار اجنبی ہے کیوں  <e>
<s> جسم زنجیر ہو بھی سکتا ہے  <m> روح آزاد ہے رکی ہے کیوں  <e>
<s> اب یہ سمجھی ہوں جب بنی جاں پر  <m> مرکز جاں تری گلی ہے کیوں  <e>
<s> زندگی درد کا نصاب رہی  <m> اور کبھی نغمگی کا باب رہی  <e>
<s> خون آلود تھے سبھی چہرے  <m> میں مگر سرخئ گلاب رہی  <e>
<s> نیلے پانی پہ منعکس جو ہوئے  <m> میں وہ مہتاب و آفتاب رہی  <e>
<s> وہ مخاطب نہیں ہوا مجھ سے  <m> پھر بھی میں مرکز خطاب رہی  <e>
<s> حرف شائع نہ ہو سکے میرے  <m> وارث صاحب کتاب رہی  <e>
<s> پہلی برسات کی گھٹا چھائی  <m> آج کھڑکی سے کچھ ہوا آئی  <e>
<s> اپنی کٹیا میں روز ماتم ہے  <m> ان کے کوٹھے پہ روز شہنائی  <e>
<s> لو کے موسم پہ فتح پائے گی  <m> اک نہ اک دن ضرور پروائی  <e>
<s> اس کی پازیب کی صدا سن کر  <m> گنگناتی ہوئی صبا آئی  <e>
<s> اک طرف خاک و خون کا عالم  <m> اک طرف عیش میں ہے دارائی  <e>
<s> شب میں جب اس کو خواب میں دیکھا  <m> بڑھ گئی صبح میری بینائی  <e>
<s> ایسے بیمار کی دوا کیا ہے  <m> جو بتاتا نہیں ہوا کیا ہے  <e>
<s> کون سنتا ہے اس زمانہ میں  <m> کس سے کہئے کہ التجا کیا ہے  <e>
<s> لب بیمار تھرتھراتے ہیں  <m> جھک کے سنئے ذرا دعا کیا ہے  <e>
<s> مجھ کو جو دیکھتا ہے روتا ہے  <m> کوئی کیا جانے ماجرا کیا ہے  <e>
<s> حضرت خضر بھی بتا نہ سکے  <m> زندگانی کا مدعا کیا ہے  <e>
<s> درد پر دوسروں کے ہنس دینا  <m> یہ بھی اچھا ہے تو برا کیا ہے  <e>
<s> گھر کو اب دشت کربلا لکھوں  <m> آج خود اپنا مرثیہ لکھوں  <e>
<s> سادہ کاغذ پہ خون کے آنسو  <m> اب اسے خط میں اور کیا لکھوں  <e>
<s> برگ گل پر صبا کے دامن پر  <m> نام تیرا ہی جا بجا لکھوں  <e>
<s> ذکر آئے جو تیری منزل کا  <m> چاند سورج کو نقش پا لکھوں  <e>
<s> ہو ترا ہی جمال پیش نظر  <m> جب قلم سے خدا خدا لکھوں  <e>
<s> میں تو زندہ ہوں مر چکا ہے وہ  <m> اپنے قاتل کا مرثیہ لکھوں  <e>
<s> ابتدا ہوں کہ انتہا ہوں میں  <m> عمر بھر سوچتا رہا ہوں میں  <e>
<s> لفظ و معنی سے ماورا ہوں میں  <m> ایک خاموش التجا ہوں میں  <e>
<s> دل میں کوئی خوشی نہیں لیکن  <m> عادتاً مسکرا رہا ہوں میں  <e>
<s> ناتواں ہو کے عدل چاہتا ہوں  <m> واقعی قابل سزا ہوں میں  <e>
<s> دیکھ کر رنگ بزم عالم کا  <m> نقش دیوار بن گیا ہوں میں  <e>
<s> جو روایات بھول جاتے ہیں  <m> اپنی ہر بات بھول جاتے ہیں  <e>
<s> اہل دل اہل درد اہل کرم  <m> دے کے خیرات بھول جاتے ہیں  <e>
<s> آپ آئیں تو فرط شوق سے ہم  <m> دن ہے یا رات بھول جاتے ہیں  <e>
<s> اپنی مٹی کے گھر بنا کر بھی  <m> لوگ برسات بھول جاتے ہیں  <e>
<s> گلستاں میں خزاں بھی آئے گی  <m> پھول اور پات بھول جاتے ہیں  <e>
<s> یاد رکھتے ہیں آپ سب باتیں  <m> لیکن اک بات بھول جاتے ہیں  <e>
<s> جب سے آیا ہوں تیرے گاؤں میں  <m> رنگ ہی رنگ ہیں فضاؤں میں  <e>
<s> آ کہ دکھ سکھ کی کوئی بات کریں  <m> بیٹھ کر شیشموں کی چھاؤں میں  <e>
<s> میں بھی کرتا ہوں ضبط کی کوشش  <m> تو بھی تخفیف کر اداؤں میں  <e>
<s> وہ ترا دفعتاً بچھڑ جانا  <m> وہ مرا دیکھنا خلاؤں میں  <e>
<s> ہو اگر کوئی گوش بر آواز  <m> اک خموشی بھی ہے صداؤں میں  <e>
<s> یہی میرے لیے غنیمت ہے  <m> سانس لے لوں کھلی فضاؤں میں  <e>
<s> لمحہ لمحہ شمار کرتا ہوں  <m> آپ کا انتظار کرتا ہوں  <e>
<s> خار زار حیات میں رہ کر  <m> میں بہاروں سے پیار کرتا ہوں  <e>
<s> زرد چہروں اداس آنکھوں پر  <m> اپنی خوشیاں نثار کرتا ہوں  <e>
<s> مجھ سا نادان کوئی کیا ہوگا  <m> آپ پر اعتبار کرتا ہوں  <e>
<s> دیکھ کر نور نور چہروں کو  <m> مدحت کردگار کرتا ہوں  <e>
<s> کوئی سمجھے نہ دل کی بات اگر  <m> خامشی اختیار کرتا ہوں  <e>
<s> سوئے منزل نہ جو رواں ہوں گے  <m> صورت گرد کارواں ہوں گے  <e>
<s> لب اگر خوگر فغاں ہوں گے  <m> داغ دل اور بھی عیاں ہوں گے  <e>
<s> دو گھڑی ہنس کے بات کر ہم سے  <m> پھر خدا جانے ہم کہاں ہوں گے  <e>
<s> گلستاں میں بہار آنے دے  <m> ڈالی ڈالی پہ آشیاں ہوں گے  <e>
<s> آہ وہ فاصلے جو قرب پہ بھی  <m> میرے اور ان کے درمیاں ہوں گے  <e>
<s> حسن جب تک نہ جلوہ گر ہوگا  <m> دونوں عالم دھواں دھواں ہوں گے  <e>
<s> چھڑ گیا پھر ترے شباب کا ذکر  <m> دل کے ارمان پھر جواں ہوں گے  <e>
<s> آپ کہتے ہیں ہیں تو یقیں ہے مجھے  <m> آپ بھی میرے قدرداں ہوں گے  <e>
<s> ہم نہ ہوں گے مگر ہمارے بعد  <m> اشک اس آنکھ سے رواں ہوں گے  <e>
<s> جب نشاط الم نہیں ہوتا  <m> جام جم جام جم نہیں ہوتا  <e>
<s> جانے کیوں تیری بے رخی سے بھی  <m> دل کو اب کوئی غم نہیں ہوتا  <e>
<s> آ گیا ہوں ترے حضور مگر  <m> فاصلہ پھر بھی کم نہیں ہوتا  <e>
<s> وہ مسرت تلاش کرتا ہے  <m> جس کو عرفان غم نہیں ہوتا  <e>
<s> عمر بھر تجھ کو دیکھنے پر بھی  <m> ذوق نظارہ کم نہیں ہوتا  <e>
<s> اب طبیعت کہاں روانی میں  <m> کشتی ٹوٹی ہے ٹھہرے پانی میں  <e>
<s> وقت یوں تھم گیا ہے آنکھوں میں  <m> دائرے جم گئے ہوں پانی میں  <e>
<s> گھر ہی اندر سے لٹ گیا سارا  <m> ہم تو باہر تھے پاسبانی میں  <e>
<s> لطف موسم کا کیا اٹھاتے ہم  <m> دل ہمیشہ رہا گرانی میں  <e>
<s> ہم تو خوش فہمیوں میں جیتے ہیں  <m> خوب مطلب ہے بے زبانی میں  <e>
<s> در کسی کا کھلا نہیں لگتا  <m> شہر یہ آشنا نہیں لگتا  <e>
<s> غم ہے فکر معاش میں ایسا  <m> آدمی کا پتا نہیں لگتا  <e>
<s> دوست جب سے ہوئے ہمارے تم  <m> کوئی دشمن برا نہیں لگتا  <e>
<s> یوں تو ملتے ہیں ٹوٹ کر لیکن  <m> ربط وہ دیر پا نہیں لگتا  <e>
<s> وعدہ حوروں کا بعد مرنے کے  <m> بندگی کا صلا نہیں لگتا  <e>
<s> کوئی پہرہ لگا نہیں ہوتا  <m> میں ہی پھر بھی رہا نہیں ہوتا  <e>
<s> خون دل کا ہوا تو یہ جانا  <m> نقش کیوں دیر پا نہیں ہوتا  <e>
<s> وقت کیوں ہے غبار آنکھوں میں  <m> عکس بھی آشنا نہیں ہوتا  <e>
<s> کچھ تو دل سے کہا ہے آنکھوں نے  <m> زخم دل کیا ہرا نہیں ہوتا  <e>
<s> پھر اسے ہی تلاش کرتا ہوں  <m> جس کا کوئی پتا نہیں ہوتا  <e>
<s> جو بھی اپنی زباں سے دیتا وہ  <m> ذائقہ بد مزا نہیں ہوتا  <e>
<s> ایک ایسے مکاں میں ٹھہرے ہیں  <m> جس کے باہر انا کے پہرے ہیں  <e>
<s> شام پنچھی کہاں گزاریں گے  <m> شاخ گل پر جلے بسیرے ہیں  <e>
<s> ہم تو ملبہ ہیں نا شناسی کا  <m> ٹوٹے پھوٹے سے چند چہرے ہیں  <e>
<s> آج بانٹی ہے دھوپ سورج نے  <m> اپنے دامن میں کیوں اندھیرے ہیں  <e>
<s> جال ٹوٹے ملے ہیں ساحل پر  <m> کون جانے کہاں مچھیرے ہیں  <e>
<s> دور تک دشت میں اجالا ہے  <m> جانے کس قہر کا حوالہ ہے  <e>
<s> پھر اگلنے لگی ہے آگ زمیں  <m> پھر کوئی قتل ہونے والا ہے  <e>
<s> شہر خوش بخت کا مکیں ہوں مگر  <m> گرد میرے غموں کا ہالہ ہے  <e>
<s> دل نے غم کا الاؤ لفظوں میں  <m> کس مہارت سے آج ڈھالا ہے  <e>
<s> جرم سرزد ہوا تھا آدم سے  <m> مجھ کو جنت سے کیوں نکالا ہے  <e>
<s> تیری اک آرزو نے لوگوں کو  <m> کس قدر الجھنوں میں ڈالا ہے  <e>
<s> اک سزا یافتۂ عشق نے آج  <m> منصب عشق پھر سنبھالا ہے  <e>
<s> شام تھی ہم تھے اور سمندر تھا  <m> کس قدر دل فریب منظر تھا  <e>
<s> اک طرف تھی خوشی اجالوں کی  <m> اک طرف شام ہونے کا ڈر تھا  <e>
<s> تھے پریشان تیر نظروں کے  <m> جب تلک دل مرا ہدف پر تھا  <e>
<s> وہ تھا کمسن یہ سچ سہی لیکن  <m> حسرتوں میں مرے برابر تھا  <e>
<s> دل تو تھا مطمئن رفاقت میں  <m> خوف سا دھڑکنوں کے اندر تھا  <e>
<s> اپنے ہاتھوں اسے گنوایا ہے  <m> جس میں پنہاں مرا مقدر تھا  <e>
<s> اس کی رنگین قربتوں کے سبب  <m> رات جنت نما مرا گھر تھا  <e>
<s> شہر جاں کی اداس گلیوں میں  <m> مشتعل خواہشوں کا لشکر تھا  <e>
<s> اے ہوائے دیار درد و ملال  <m> مرحبا مرحبا تعال تعال  <e>
<s> لفظ گم سم ہیں اور ان میں ہے غم  <m> میری خاموشیوں کا جاہ و جلال  <e>
<s> عقل سے کسب روشنی کر کے  <m> ملک دل ہو گیا ہے رو بہ زوال  <e>
<s> تو بھی اس میں ہے تیری دنیا بھی  <m> کتنا گہرا ہے سوچ کا پاتال  <e>
<s> پکی سڑکوں پہ یاد آتا ہے  <m> کچے رستوں کا سبزۂ پامال  <e>
<s> کس پہ اب ہے چنار کا سایہ  <m> ایں جیراننا و کیف الحال  <e>
<s> کھول دیوان حافظ شیراز  <m> فال تو اب رفیق راز نکال  <e>
<s> خیمۂ خواب کی طنابیں کھول  <m> قافلہ جا چکا ہے آنکھیں کھول  <e>
<s> اے زمیں میرا خیر مقدم کر  <m> تیرا بیٹا ہوں اپنی بانہیں کھول  <e>
<s> ڈوب جائیں نہ پھول کی نبضیں  <m> اے خدا موسموں کی سانسیں کھول  <e>
<s> فاش کر بھید دو جہانوں کے  <m> مجھ پہ سربستہ کائناتیں کھول  <e>
<s> پڑ نہ جائے نگر میں رسم سکوت  <m> قفل لب توڑ دے زبانیں کھول  <e>
<s> حسرت سکۂ بخیل نہ کر  <m> اپنے کشکول کو ذلیل نہ کر  <e>
<s> کچھ نہ بولیں گے مدعی کے خلاف  <m> دوستوں کو کبھی وکیل نہ کر  <e>
<s> بحث جاری رہے تو بہتر ہے  <m> میرے دعوے کو بے دلیل نہ کر  <e>
<s> میں فراست گزیدگی کا شکار  <m> مجھ کو فرزانہ و عقیل نہ کر  <e>
<s> ہاتھ اونچا رہے کشادہ رہے  <m> جیب کو کیسۂ بخیل نہ کر  <e>
<s> کوئی حد ہے تری ضرورت کی  <m> زندگی یوں مجھے ذلیل نہ کر  <e>
<s> مجھ میں خوشبو بسی اسی کی ہے  <m> جیسے یہ زندگی اسی کی ہے  <e>
<s> وہ کہیں آس پاس ہے موجود  <m> ہو بہ ہو یہ ہنسی اسی کی ہے  <e>
<s> خود میں اپنا دکھا رہا ہوں دل  <m> اس میں لیکن خوشی اسی کی ہے  <e>
<s> یعنی کوئی کمی نہیں مجھ میں  <m> یعنی مجھ میں کمی اسی کی ہے  <e>
<s> کیا مرے خواب بھی نہیں میرے  <m> کیا مری نیند بھی اسی کی ہے  <e>
<s> درد دل جب کبھی عیاں ہوگا  <m> کرب چہرے سے بھی بیاں ہوگا  <e>
<s> دل کے ارمان بجھ گئے سارے  <m> اب تو ہر سمت بس دھواں ہوگا  <e>
<s> میری ہی آنکھیں جب سمندر ہیں  <m> خون بھی میرا ہی رواں ہوگا  <e>
<s> اس جہاں میں تو جانے کل کیا ہو  <m> اس جہاں میں مرا مکاں ہوگا  <e>
<s> دل کی سب الجھنوں کا حل لکھوں  <m> اک مہکتی ہوئی غزل لکھوں  <e>
<s> اس کی آسانیوں پہ جاں دے دوں  <m> اپنی مشکل کو بھی سرل لکھوں  <e>
<s> جبکہ تدبیر میں کمی نہ کروں  <m> پھر بھی تقدیر کو اٹل لکھوں  <e>
<s> بات میں ایک بے مثال کہوں  <m> شعر میں کوئی بے بدل لکھوں  <e>
<s> غم چھپانے میں وقت لگتا ہے  <m> مسکرانے میں وقت لگتا ہے  <e>
<s> روٹھ جانے کا کوئی وقت نہیں  <m> پر منانے میں وقت لگتا ہے  <e>
<s> ضد کا بستر سمیٹیے دلبر  <m> گھر بسانے میں وقت لگتا ہے  <e>
<s> جا کے آنے کی بات مت کیجے  <m> جانے آنے میں وقت لگتا ہے  <e>
<s> آزما مت بھروسہ کر مجھ پر  <m> آزمانے میں وقت لگتا ہے  <e>
<s> یک بیک بھولنا ہے نا ممکن  <m> بھول جانے میں وقت لگتا ہے  <e>
<s> وہ ابھی بن سنور رہی ہوگی  <m> اس کو آنے میں وقت لگتا ہے  <e>
<s> جام پیتے ہیں جو نظر سے انہیں  <m> جام اٹھانے میں وقت لگتا ہے  <e>
<s> تجھ سے میں مجھ سے آشنا تم ہو  <m> میں ہوں خوشبو مگر ہوا تم ہو  <e>
<s> میں لکھاوٹ تمہارے ہاتھوں کی  <m> میری تقدیر کا لکھا تم ہو  <e>
<s> تم اگر سچ ہو میں بھی جھوٹ نہیں  <m> عکس میں میرا آئنہ تم ہو  <e>
<s> بے خودی نے مرا بھرم توڑا  <m> میں سمجھتا رہا خدا تم ہو  <e>
<s> میں ہوں مجرم مرے ہو منصف تم  <m> میں خطا ہوں مری سزا تم ہو  <e>
<s> سیپ کی آس بن کے چاہوں تمہیں  <m> لائے جو موتی وہ گھٹا تم ہو  <e>
<s> اپنی مجبوریوں کا رنج نہیں  <m> بے وفا میں ہوں با وفا تم ہو  <e>
<s> مسکراؤں گا گنگناؤں گا  <m> میں ترا حوصلہ بڑھاؤں گا  <e>
<s> روٹھنے کی ادا نرالی ہے  <m> جب تو روٹھے گا میں مناؤں گا  <e>
<s> قربتوں کے چراغ گل کر کے  <m> فاصلوں کے دیے جلاؤں گا  <e>
<s> جگنوؤں سا لباس پہنوں گا  <m> تیری آنکھوں میں جھلملاؤں گا  <e>
<s> اک نشہ سا ذہن پر چھانے لگا  <m> آپ کا چہرہ مجھے بھانے لگا  <e>
<s> چاندنی بستر پہ اترانے لگی  <m> چاند بانہوں میں نظر آنے لگا  <e>
<s> روح پر مدہوشیاں چھانے لگیں  <m> جسم غزلیں وصل کی گانے لگا  <e>
<s> تم کرم فرما ہوئے صد شکریہ  <m> خواب میرا مجھ کو یاد آنے لگا  <e>
<s> رفتہ رفتہ یاسمیں کھلنے لگی  <m> موسم گل عشق فرمانے لگا  <e>
<s> زندگی ان دنوں اداس کہاں  <m> تجھ سے ملنے کی دل میں آس کہاں  <e>
<s> موسموں میں گلوں کی باس کہاں  <m> مفلسی میری خوش لباس کہاں  <e>
<s> لان سے پھول پتیاں اوجھل  <m> تیری یادوں کی نرم گھاس کہاں  <e>
<s> رتجگا پھول تارے چاند ہوا  <m> نیند بستر کے آس پاس کہاں  <e>
<s> اپنے گھر میں قیام کر جاؤ  <m> چند لمحے کلام کر جاؤ  <e>
<s> دل جو اڑتا ہے ہر گھڑی اس کو  <m> آ کے پابند دام کر جاؤ  <e>
<s> اپنی آنکھوں کو تم جھکا کے صنم  <m> مے کشوں کو سلام کر جاؤ  <e>
<s> پیار کی بات جو ادھوری تھی  <m> اس کو آ کے تمام کر جاؤ  <e>
<s> زندگی جس کے چاہے نام کرو  <m> مجھ سے منسوب نام کر جاؤ  <e>
<s> کیسے مانیں کہ لاکھوں مرتے ہیں  <m> ہم سے کافر کو رام کر جاؤ  <e>
<s> خار رستے میں میرے بوتے ہو  <m> ہار غیروں کے تم پروتے ہو  <e>
<s> چاند جلوے چرا نہ لے جائے  <m> آپ کیوں بے خبر سے سوتے ہو  <e>
<s> جان تو آپ ہی ہو جان مری  <m> دور کب ہو قریب ہوتے ہو  <e>
<s> کیا کمی ہے ہماری چاہت میں  <m> کوچہ کوچہ ذلیل ہوتے ہو  <e>
<s> دل کو میرے سکون ملتا ہے  <m> آپ جب زار زار روتے ہو  <e>
<s> دسترس میں اگر نہ آؤں تو پھر  <m> خاک بن کر میں اڑ ہی جاؤں تو پھر  <e>
<s> تم کو فرصت نہیں ہے میرے لیے  <m> میں بھی رستوں میں کھو ہی جاؤں تو پھر  <e>
<s> میرے غم پر جو ہنس رہے ہو تم  <m> میں بھی یوں ہی تمہیں ستاؤں تو پھر  <e>
<s> عشق کے چرچے میں ہے رسوائی  <m> یہ کہانی زباں پہ لاؤں تو پھر  <e>
<s> زخم کھاتی ہوں مسکراتی ہوں  <m> یوں غم زندگی نبھاتی ہوں  <e>
<s> روز کرتا ہے وہ جفا مجھ پر  <m> اور میں روز بھول جاتی ہوں  <e>
<s> ہوں بکھرتی میں روز ہی لیکن  <m> روز خود کو سمیٹ لاتی ہوں  <e>
<s> اس کی مرضی نہیں گلہ اس سے  <m> حوصلہ ہے جو میں نبھاتی ہوں  <e>
<s> یوں مجھے بے نشان کر دیجے  <m> قبر میرا مکان کر دیجے  <e>
<s> لذت درد کم نہ ہو جائے  <m> زخم پھر سے جوان کر دیجے  <e>
<s> دھوپ خوشیوں کی بڑھ گئی ہے بہت  <m> غم کا پھر سائبان کر دیجے  <e>
<s> چشم نم کھول دے نہ راز مرا  <m> مجھ کو پھر بے زبان کر دیجے  <e>
<s> تخم خواہش نہ جس میں اگ پائے  <m> بانجھ وہ گلستان کر دیجے  <e>
<s> زندگی کا سفر کٹھن ہے بہت  <m> چل رہی ہوں مگر تھکن ہے بہت  <e>
<s> یوں تو کہنے کو ہے شریک سفر  <m> پھر بھی لیکن اکیلا پن ہے بہت  <e>
<s> گو خلوص و وفا کا ہے پیکر  <m> اس کے لہجے میں پر چبھن ہے بہت  <e>
<s> یاد اوڑھی ہوئی ہے اس کی یوں  <m> لاش کو جیسے اک کفن ہے بہت  <e>
<s> زندگی ہے عجیب الجھن میں  <m> جی رہی ہوں مگر گھٹن ہے بہت  <e>
<s> میں مکمل کبھی نہ ہو پائی  <m> زندگی میں ادھوراپن ہے بہت  <e>
<s> خاک ہوں میں زمیں ہے میرا نصیب  <m> پھر بھی اڑنے کی کیوں لگن ہے بہت  <e>
<s> یوں ہی کاٹی ہے زندگی تنہا  <m> غم ہو چاہے کہ ہو خوشی تنہا  <e>
<s> حق کہے گی زبان یہ میری  <m> چاہے کر دے یہ گام ہی تنہا  <e>
<s> اک دیا ہی بہت ہے جو کر دے  <m> گھپ اندھیرے میں روشنی تنہا  <e>
<s> اس کا لہجہ مجھے ڈراتا ہے  <m> اس کو کر دے نہ بے حسی تنہا  <e>
<s> راز دل کے دبے ہی رہنے دو  <m> کر نہ دے تم کو آگہی تنہا  <e>
<s> محفلیں روز ہی ہیں سجتی مگر  <m> پھر بھی لگتا ہے ہر کوئی تنہا  <e>
<s> یوں نہ رنج و ملال کیجئے گا  <m> یوں نہ جینا محال کیجئے گا  <e>
<s> جن کا کوئی جواب ممکن ہو  <m> ہم سے ایسے سوال کیجئے گا  <e>
<s> ہم نے ہو آپ کا برا چاہا  <m> پیش کوئی مثال کیجئے گا  <e>
<s> لوگ پڑ جائیں جس سے حیرت میں  <m> ایسا بھی کچھ کمال کیجئے گا  <e>
<s> ہم کہ سنبھلے ہیں سخت مشکل سے  <m> اب نہ پیدا وبال کیجئے گا  <e>
<s> جس سے مضبوط دل کے رشتے ہوں  <m> وہ تعلق بحال کیجئے گا  <e>
<s> یاد آتے ہو کس سلیقے سے  <m> جیسے بارش ہو وقفے وقفے سے  <e>
<s> یاد کوئی رہی ہو وابستہ  <m> جیسے ہر رت کے خاص لمحے سے  <e>
<s> جیسے یہ بھی ہو حسن کا انداز  <m> بات کرنا مگر تقاضے سے  <e>
<s> موسم گل کو کوئی بتلا دو  <m> دل بھی کھلتا ہے پھول کھلنے سے  <e>
<s> رات کا اپنا حسن ہوتا ہے  <m> رات کو دیکھ دن کے شیشے سے  <e>
<s> میرے سینے میں رکھ گیا ہر درد  <m> میرا ہمدرد کس قرینے سے  <e>
<s> اک شہادت ہے راہ میں مرنا  <m> موت ہے لوٹ جانا رستے سے  <e>
<s> لطف اونچی اڑان میں کیا ہے  <m> پوچھ لینا کسی پرندے سے  <e>
<s> ہر مخالف ہے واجب القتل آج  <m> تیرے اسلام کے حوالے سے  <e>
<s> کار فرما ہے کیا پس الفاظ  <m> کتنا واضح ہے تیرے لہجے سے  <e>
<s> کون سی بات ہو گئی ایسی  <m> یار اٹھنے لگے ہیں چپکے سے  <e>
<s> اور ابھی تیز دوڑنا ہے مجھے  <m> زندگی دور کی صدا ہے مجھے  <e>
<s> ہوں مسلسل سفر میں مثل ہوا  <m> خود سری میری رہنما ہے مجھے  <e>
<s> جانے اس کی جدائی کیا ہوگی  <m> جس کا ملنا ہی حادثہ ہے مجھے  <e>
<s> وہ بھی یاد آئے گا خدا کے ساتھ  <m> وہ بھی ممنون کر گیا ہے مجھے  <e>
<s> ہو چکا ختم دور خوابوں کا  <m> اب حقائق کا سامنا ہے مجھے  <e>
<s> وہ کہ جابر ہے خواہشیں معصوم  <m> زیست میدان کربلا ہے مجھے  <e>
<s> ختم ہے دل پہ داستاں گوئی  <m> کچھ مسلسل سنا رہا ہے مجھے  <e>
<s> پھر کوئی حادثہ ہوا ہی نہیں  <m> کوئی ان کی طرح ملا ہی نہیں  <e>
<s> ہو چکی پتھروں کی بارش تک  <m> زخم احساس جاگتا ہی نہیں  <e>
<s> سر سے پانی گزر چکا ہے مگر  <m> دل کسی طور ڈوبتا ہی نہیں  <e>
<s> طے ہوئے مرحلے کئی لیکن  <m> فاصلہ تو کوئی مٹا ہی نہیں  <e>
<s> ان کو کیا کیا گلے رہے ہم سے  <m> ہم کو جن سے کوئی گلہ ہی نہیں  <e>
<s> عشق کی لو کو میں بجھا آیا  <m> اشک سے پھر یہ دل جلا آیا  <e>
<s> آندھیوں سے جسے بچایا تھا  <m> آشیاں پیار کا اڑا آیا  <e>
<s> دھڑکنوں کی طرح جو بستی تھی  <m> نظم تھی شاد کی بھلا آیا  <e>
<s> دیکھ کر یہ صلہ محبت کا  <m> خواب پلکوں سے میں گرا آیا  <e>
<s> نام لکھتے تھے ہم ہتھیلی پر  <m> دور مڑ کے وہ پھر کہاں آیا  <e>
<s> کھوجنے ہم چلے تھے تنہائی  <m> محفلوں کا پتا بتا آیا  <e>
<s> روز روٹھا کیے نصیبوں سے  <m> آج بھی غم کو وہ منا آیا  <e>
<s> عشق کی شرح مختصر کے لئے  <m> سل گئے ہونٹ عمر بھر کے لئے  <e>
<s> زندگی درد دل سے کترا کر  <m> درد سر بن گئی بشر کے لئے  <e>
<s> دل ازل سے ہے شعلہ پیراہن  <m> شمع جلتی ہے رات بھر کے لئے  <e>
<s> اس نے دل توڑ کر کیا ارشاد  <m> اب تسلی ہے عمر بھر کے لئے  <e>
<s> ابر رحمت ہے عشق کا دامن  <m> آتش رزم خیر و شر کے لئے  <e>
<s> ہم بھی کوئے بتاں کو جاتے ہیں  <m> اے صبا قصد ہے کدھر کے لئے  <e>
<s> وہ تجلی ہے منتظر اب تک  <m> کسی شائستۂ نظر کے لئے  <e>
<s> کیا کہوں کیا ملا ہے کیا نہ ملا  <m> دل بھی شایان دل ربا نہ ملا  <e>
<s> تلخئ زندگی ارے توبہ  <m> زہر میں زہر کا مزا نہ ملا  <e>
<s> ہم کو اپنی خبر نہ دامن کی  <m> چشم رحمت کو اک بہانہ ملا  <e>
<s> لاکھ ملنے کا ایک ملنا ہے  <m> کہ ہمیں اذن التجا نہ ملا  <e>
<s> فتنۂ رند و محتسب توبہ  <m> برملا کوئی پارسا نہ ملا  <e>
<s> تھی بڑی بھیڑ اس کے کوچے میں  <m> خضر آئے تھے راستا نہ ملا  <e>
<s> رنگ پر جب وہ بزم ناز آئی  <m> ہم اٹھے لے کے درد تنہائی  <e>
<s> کس سے پوچھیں طلسم ہستی میں  <m> ہم تماشا ہیں یا تماشائی  <e>
<s> تھا غم عشق جاں گداز مگر  <m> کچھ اسی غم نے کی مسیحائی  <e>
<s> ہائے کس سادگی سے سیکھا ہے  <m> حسن نے اہتمام رعنائی  <e>
<s> آخر شب زبان شمع پہ ہے  <m> داستان ہجوم تنہائی  <e>
<s> چند خونیں جگر ہوئے رسوا  <m> مسکرایا چمن بہار آئی  <e>
<s> چپ رہے ہم تو خوں ہوا دل کا  <m> بات کی ہے تو آنکھ بھر آئی  <e>
<s> ہائے اس دور عقل و دانش نے  <m> کر دیا آدمی کو سودائی  <e>
<s> التفات آشنا حجاب ترا  <m> لطف پنہاں ہے اجتناب ترا  <e>
<s> کیا ملا ہے مآل بیداری  <m> میری آنکھیں ہیں اور خواب ترا  <e>
<s> دل سے کرتا ہوں لاکھ لاکھ سوال  <m> یاد آتا ہے جب جواب ترا  <e>
<s> کوئی دیکھے تجھے تو کیا دیکھے  <m> کہ ترا حسن ہے نقاب ترا  <e>
<s> ہائے ان لغزشوں کی رعنائی  <m> ڈھونڈھتا ہے جنہیں عتاب ترا  <e>
<s> عشرت دل تھی دل کی بربادی  <m> ٹوٹ کر بن گیا رباب ترا  <e>
<s> زندگی کی شراب پانی ہے  <m> اور وہ بھی خراب پانی ہے  <e>
<s> جانے والی صدی صدا بر لب  <m> آنے والا عذاب پانی ہے  <e>
<s> نفرتوں کا بدل محبت ہے  <m> آگ کا اک جواب پانی ہے  <e>
<s> حرف باطن بھی حرف ظاہر بھی  <m> ایک ایسی کتاب پانی ہے  <e>
<s> یہ سمندر سمجھ نہیں سکتا  <m> ایک پیاسے کا خواب پانی ہے  <e>
<s> ایک قطرہ نہیں ہے آنکھوں میں  <m> ہر طرف بے حساب پانی ہے  <e>
<s> کیا مٹا دو گے نام پھولوں کا  <m> نہ کرو قتل عام پھولوں کا  <e>
<s> رنگ و بو نے بھی ساتھ چھوڑ دیا  <m> رفتہ رفتہ تمام پھولوں کا  <e>
<s> گلستاں کو فروغ ہوگا مگر  <m> شرط ہے احترام پھولوں کا  <e>
<s> اک نہ اک دن حساب لینا ہے  <m> باغباں سے تمام پھولوں کا  <e>
<s> موسم گل ہے یہ خزاں تو نہیں  <m> کیوں ہے برہم نظام پھولوں کا  <e>
<s> ایک دو کا معاملہ تو نہیں  <m> مسئلہ ہے تمام پھولوں کا  <e>
<s> بجلیاں لے رہی ہیں گن گن کر  <m> غالباً انتقام پھولوں کا  <e>
<s> خون ناحق ہے یہ ارے توبہ  <m> صبح غنچوں کا شام پھولوں کا  <e>
<s> یوں جو مرجھا گئے بغیر کھلے  <m> غم ہے ایسے تمام پھولوں کا  <e>
<s> دل نے جب بھی ترا خیال کیا  <m> خود کو آئینۂ جمال کیا  <e>
<s> دل کی دھڑکن میں بس گیا ایسے  <m> سانس لینا مرا محال کیا  <e>
<s> میں نے سچ بولنے کی جرأت کی  <m> سچ سنا آپ نے کمال کیا  <e>
<s> تیری یادیں مری محافظ ہیں  <m> تیری یادوں کو میں نے ڈھال کیا  <e>
<s> تیری چاہت کے لمحے لمحے کو  <m> دل نے مانند ماہ و سال کیا  <e>
<s> وقت نے کب اسے رکھا زندہ  <m> کام جس نے جو بے مآل کیا  <e>
<s> تیری قربت میں بیتے لمحوں نے  <m> مجھ کو بھی صاحب جمال کیا  <e>
<s> آئنے نے ترا قصیدہ کہا  <m> آئنہ جب کبھی مثال کیا  <e>
<s> ایک ہی تھا جواب حسن کے پاس  <m> حسن سے جس نے بھی سوال کیا  <e>
<s> جستجو تیری درد سر ٹھہری  <m> لے کے مجھ کو یہ در بدر ٹھہری  <e>
<s> تجھ سے منسوب جب تلک میں رہی  <m> میری ہستی بھی معتبر ٹھہری  <e>
<s> یہ مری زندگی تمہارے بغیر  <m> کتنی بے رنگ و مختصر ٹھہری  <e>
<s> مشکلیں مجھ کو ڈھونڈنے نکلیں  <m> دم جو لینے کو لمحہ بھر ٹھہری  <e>
<s> یہ سلیقہ تجھی سے آیا ہے  <m> بات کرنے میں با ہنر ٹھہری  <e>
<s> اف تری بانہوں کا حصار لطیف  <m> یوں لگا شام میں سحر ٹھہری  <e>
<s> جس پہ محو سفر رہا تو مدام  <m> بس وہی میری رہ گزر ٹھہری  <e>
<s> ایک تم ہو کہ ہاتھ میں پتھر  <m> اور میں ایک شیشہ گر ٹھہری  <e>
<s> اپنی دیدہ وری سے ڈرتی ہوں  <m> ورنہ میں کب کسی سے ڈرتی ہوں  <e>
<s> اصل سے نقل بڑھ نہ جائے کہیں  <m> فن صورت گری سے ڈرتی ہوں  <e>
<s> مجھ کو اتنا خدا کا خوف نہیں  <m> جتنا میں آدمی سے ڈرتی ہوں  <e>
<s> دوستی کی تو بات ہی نہ کرو  <m> میں بہت دوستی سے ڈرتی ہوں  <e>
<s> تیرگی تو مری محافظ ہے  <m> ہم نفس روشنی سے ڈرتی ہوں  <e>
<s> جس کو انسانیت سے پیار نہ ہو  <m> ایسے ہر آدمی سے ڈرتی ہوں  <e>
<s> ڈوب جاؤں نہ میں خودی میں کہیں  <m> اس لیے اس خودی سے ڈرتی ہوں  <e>
<s> خود کہیں دل کہیں دماغ کہیں  <m> میں تری بندگی سے ڈرتی ہوں  <e>
<s> مصلحت سے جو کام لیتے ہیں  <m> ان کی کم ہمتی سے ڈرتی ہوں  <e>
<s> ان سے ملنا کسی بہانے سے  <m> ورنہ مطلب شراب خانے سے  <e>
<s> نیند آ جائے گی سنا تو سہی  <m> حال دل کم نہیں فسانے سے  <e>
<s> ضبط غم سے ٹپک پڑے آنسو  <m> عشق چھپتا نہیں چھپانے سے  <e>
<s> آتش عشق بھی غضب ہے کوئی  <m> بھڑک اٹھتی ہے کچھ بجھانے سے  <e>
<s> ربط ہو غیر سے اگر کچھ ہے  <m> اس طرف بھی مگر نظر کچھ ہے  <e>
<s> بے خبر ہے وہ ہر دو عالم سے  <m> جس کو اس شوخ کو خبر کچھ ہے  <e>
<s> یاں کوئی ماجرا شریک نہیں  <m> ہے اگر کچھ تو چشم تر کچھ ہے  <e>
<s> مٹ گیا قصہ مر گیا عاشق  <m> ہو مبارک تمہیں خبر کچھ ہے  <e>
<s> جستجو ہے وہیں وہیں ہے نظر  <m> جلوہ ریزی جدھر جدھر کچھ ہے  <e>
<s> ہے تماشا بقدر ذوق نگاہ  <m> دیکھتا ہوں جدھر ادھر کچھ ہے  <e>
<s> بد بلا ہے کسی کسی کی نظر  <m> تم نہ جانا کہ بام پر کچھ ہے  <e>
<s> دن کو ہاں کہہ دیا تو رات نہیں  <m> آپ کی بات کو ثبات نہیں  <e>
<s> ہجر میں دن تو کٹ ہی جاتا ہے  <m> نہیں کٹتی تو ایک رات نہیں  <e>
<s> کیوں نہ اخلاق سے بری ہو کلام  <m> شعر لکھتے ہیں کچھ لغات نہیں  <e>
<s> کیوں ہراساں ہوں میں دم مشکل  <m> کیا وہ حلال مشکلات نہیں  <e>
<s> جس طرح اشک چشم تر سے گرے  <m> یوں ہی ہم آپ کی نظر سے گرے  <e>
<s> بے تکلف گلے لگا لیں ہم  <m> کاش خنجر تری کمر سے گرے  <e>
<s> رخ سے ٹپکے جو قطر ہائے عرق  <m> پھول سے دامن سحر سے گرے  <e>
<s> نہ تو صیاد ہے نہ کنج قفس  <m> کہیں بجلی میں ابر تر سے گرے  <e>
<s> نہ بتوں کے نہ اب خدا کے رہے  <m> ہم کہیں کے نہ دل لگا کے رہے  <e>
<s> فتنے کیا کیا نہ وہ اٹھا کے رہے  <m> ہم بھی کوچے میں ان کے جا کے رہے  <e>
<s> کر گئی وہ نگاہ اپنا کام  <m> ہم بھروسے پہ اتقا کے رہے  <e>
<s> نام میرا جہاں لکھا پایا  <m> ضد تو دیکھو کہ وہ مٹا کے رہے  <e>
<s> اس نے ہر چند عذر خواب کیا  <m> حال دل ہم مگر سنا کے رہے  <e>
<s> لے اڑا ان کو شوق غیر کے گھر  <m> ہم تجسس میں نقش پا کے رہے  <e>
<s> ہم ہیں ہشیار کیا ارادہ ہے  <m> نگہ یار کیا ارادہ ہے  <e>
<s> کشتۂ چشم مست ہے اک خلق  <m> اے لب یار کیا ارادہ ہے  <e>
<s> نہیں آئے وہ اور نہیں آتے  <m> نالۂ زار کیا ارادہ ہے  <e>
<s> سعیٔ دل کش خیال جان پرور  <m> طلب یار کیا ارادہ ہے  <e>
<s> زخم دل ہو اگر ہرا رکھنا  <m> حسن والوں سے فاصلہ رکھنا  <e>
<s> دوستی پیار میں بدل جائے  <m> ملنے جلنے کا سلسلہ رکھنا  <e>
<s> زندگی کی دعائیں یوں دینا  <m> زہر کے ساتھ ہی دوا رکھنا  <e>
<s> دور جانا ہے تو چلے جاؤ  <m> لوٹ آنے کا راستہ رکھنا  <e>
<s> جیت جانے کا شوق ہے تم کو  <m> ہارنے کا بھی حوصلہ رکھنا  <e>
<s> راستہ جو بھی اختیار کرو  <m> اپنی منزل کو آئنہ رکھنا  <e>
<s> ہر کسی میں ہنر نہیں ہوتا  <m> اپنے لہجے میں اک ادا رکھنا  <e>
<s> چاہتے ہو جو پیار اپنو سے  <m> دور رشتوں سے تم انا رکھنا  <e>
<s> شاخ پر پھول کھل گئے ہیں نا  <m> تم کو پیغام مل گئے ہیں نا  <e>
<s> اک آواز حق اٹھی دیکھا  <m> اور ایوان ہل گئے ہیں نا  <e>
<s> وہ تو منہ میں زبان رکھتے تھے  <m> ان کے بھی ہونٹ سل گئے ہیں نا  <e>
<s> تم نگینہ سمجھ رہے تھے اسے  <m> کانچ سے ہاتھ چھل گئے ہیں نا  <e>
<s> جو جہاں ہے وہاں نہیں ملتا  <m> لوگ مرکز سے ہل گئے ہیں نا  <e>
<s> کچھ نہ کچھ خواب پالتے رہئے  <m> جسم گھر سے نکالتے رہئے  <e>
<s> لطف لینا ہے زندگی کا تو  <m> خود کو خطروں میں ڈالتے رہئے  <e>
<s> میری نظروں میں صرف منزل ہے  <m> آپ کیچڑ اچھالتے رہئے  <e>
<s> کچھ تو بہتر ضرور نکلے گا  <m> روز خود کو کھنگالتے رہئے  <e>
<s> درد دل عمر بھر نہیں ہوتا  <m> عشق تم سے اگر نہیں ہوتا  <e>
<s> اس سے کہیو کے لوٹ آئے وہ  <m> مجھ سے تنہا سفر نہیں ہوتا  <e>
<s> جن کی آنکھوں میں خواب پلتے ہیں  <m> ان کی آنکھوں میں ڈر نہیں ہوتا  <e>
<s> اے غزل تو اگر نہیں ملتی  <m> میں جدھر ہوں ادھر نہیں ہوتا  <e>
<s> آپ اپنی نقاب ہے پیارے  <m> یہ بھی کوئی حجاب ہے پیارے  <e>
<s> نقش بر روئے آب ہے پیارے  <m> زندگی اک حباب ہے پیارے  <e>
<s> لے کے چل شیخ دفتر تقویٰ  <m> آج روز حساب ہے پیارے  <e>
<s> تیرا حسن و جمال کیا کہنا  <m> ماہتاب آفتاب ہے پیارے  <e>
<s> کون جاتا ہے دل میں آ آ کر  <m> ہر سکوں اضطراب ہے پیارے  <e>
<s> حسن تقویٰ شکن سہی لیکن  <m> عشق خانہ خراب ہے پیارے  <e>
<s> اک سراپا سرور و بد مستی  <m> آنکھ کیا ہے شراب ہے پیارے  <e>
<s> میرے ذوق نظر کی رسوائی  <m> کس خطا کا عتاب ہے پیارے  <e>
<s> زیر لب آپ گنگنائے ہیں  <m> دل میں لاکھوں خیال آئے ہیں  <e>
<s> سوچتا ہوں ترے زمانے میں  <m> کیا کبھی ہم بھی مسکرائے ہیں  <e>
<s> موسم گل کی تنگ دامانی  <m> پھول مانگے تھے خار پائے ہیں  <e>
<s> تیری محفل میں روشنی کے لئے  <m> آنسوؤں کے دیے جلائے ہیں  <e>
<s> زندگی جاں بہ لب تماشائی  <m> ڈس رہا ہے سکوت تنہائی  <e>
<s> چار سو آنسوؤں کے جلتے دیپ  <m> شام غربت مجھے کہاں لائی  <e>
<s> دور تک اک مہیب سناٹا  <m> نوحۂ غم نہ کوئی شہنائی  <e>
<s> کتنے دار و رسن سے گزرے ہیں  <m> تیرے در تک ترے تمنائی  <e>
<s> یہ بہار و خزاں کے افسانے  <m> لوگ بھی کس قدر ہیں دیوانے  <e>
<s> کون سی منزل حیات ہے یہ  <m> دل فسردہ خموش میخانے  <e>
<s> آپ تو سوچتے رہے لیکن  <m> جل مجھے مسکرا کے پروانے  <e>
<s> ہیں یہی وقت کی متاع عزیز  <m> چند آزردہ قلب دیوانے  <e>
<s> لذت وصل مختصر مت رکھ  <m> شب کی تقدیر میں سحر مت رکھ  <e>
<s> آگ کرتی نہیں کسی کا لحاظ  <m> بانس کے جنگلوں میں گھر مت رکھ  <e>
<s> رزق بھی بے سبب نہیں ملتا  <m> اپنے بچوں کو بے ہنر مت رکھ  <e>
<s> تجھ کو صحرا میں رقص کرنا ہے  <m> پاؤں سے باندھ کر بھنور مت رکھ  <e>
<s> غیر ممکن نہیں فلک کی سیر  <m> ناامیدی کو ہم سفر مت رکھ  <e>
<s> تجھ کو سونا ہے قبر میں اپنی  <m> میرے اعمال پر نظر مت رکھ  <e>
<s> گفتگو چل رہی ہے تاروں سے  <m> شام کی آنکھ میں سحر مت رکھ  <e>
<s> اب تجھے یاد کون کرتا ہے  <m> خود کو برباد کون کرتا ہے  <e>
<s> روز سپنوں کو قید کرتا ہوں  <m> جانے آزاد کون کرتا ہے  <e>
<s> سر پٹختی ہیں خواہشیں دل میں  <m> ورنہ فریاد کون کرتا ہے  <e>
<s> عشق آزار ہی رہا میرا  <m> حسن ایجاد کون کرتا ہے  <e>
<s> کیا قیامت ہے دل مرے تھم جا  <m> اتنی افتاد کون کرتا ہے  <e>
<s> اک اذیت ہے کار وحشت ہے  <m> اے خدا کیا یہی محبت ہے  <e>
<s> دل ابھی تک بھرا نہیں میرا  <m> کیا ابھی چار دن کی مہلت ہے  <e>
<s> چارہ گر مجھ سے پوچھنے آئے  <m> بچ نکلنے کی کوئی صورت ہے  <e>
<s> تم مجھے چھوڑ کر نہ جاؤ گے  <m> جھوٹ کہنے میں کیا قباحت ہے  <e>
<s> میں تو اس کو خدا سمجھتا ہوں  <m> دیکھنے کی کہاں اجازت ہے  <e>
<s> کوئی مجھ سے بچھڑنے والا ہے  <m> آسماں کی عجیب حالت ہے  <e>
<s> عشق کے چاک پر دھری دنیا  <m> اپنی مرضی سے پھر گڑھی دنیا  <e>
<s> اس کی آنکھیں بڑی بڑی آنکھیں  <m> میری دنیا بڑی بڑی دنیا  <e>
<s> تیری دیوانگی پہ تج دی ہے  <m> دیکھ لے یہ ہری بھری دنیا  <e>
<s> چار چیزیں ترے مقابل ہیں  <m> رنگ خوشبو و شاعری دنیا  <e>
<s> تھوڑی مشکل میں ڈال کر ہم کو  <m> سخت مشکل میں آ پڑی دنیا  <e>
<s> سر پھرا ہوں بہت مری سن لے  <m> چھوڑ دوں گا او سر پھری دنیا  <e>
<s> سارا جیون گزار آیا ہے  <m> اب اسے اعتبار آیا ہے  <e>
<s> اس گلی سے مجھے محبت تھی  <m> اس گلی سے ہی وار آیا ہے  <e>
<s> اس کی آنکھوں میں درد ہے میرا  <m> اس پہ کتنا نکھار آیا ہے  <e>
<s> رات مکھڑا وہی گلابی سا  <m> میرے سپنوں کے پار آیا ہے  <e>
<s> اس کو جی دار کر دیا جائے  <m> خود سے دو چار کر دیا جائے  <e>
<s> روشنی آ رہی ہے باہر سے  <m> در کو دیوار کر دیا جائے  <e>
<s> دل کے زنداں میں سو رہا ہے کوئی  <m> اب تو بیدار کر دیا جائے  <e>
<s> شہر گنجان ہو گیا ہے بہت  <m> شہر مسمار کر دیا جائے  <e>
<s> جاں بچانے کا اک طریقہ ہے  <m> وقف آزار کر دیا جائے  <e>
<s> روح کا گھاؤ بھرنے والا ہے  <m> پھر کوئی وار کر دیا جائے  <e>
<s> درد ہو تو دوا کرے کوئی  <m> موت ہی ہو تو کیا کرے کوئی  <e>
<s> نہ ستائے کوئی انہیں شب وصل  <m> ان کی باتیں سنا کرے کوئی  <e>
<s> بند ہوتا ہے اب در توبہ  <m> در مے خانہ وا کرے کوئی  <e>
<s> قبر میں آ کے نیند آئی ہے  <m> نہ اٹھائے خدا کرے کوئی  <e>
<s> تھیں یہ دنیا کی باتیں دنیا تک  <m> حشر میں کیا گلا کرے کوئی  <e>
<s> نہ اٹھی جب جھکی جبین نیاز  <m> کس طرح التجا کرے کوئی  <e>
<s> بوسہ لیں غیر دیں سزا ہم کو  <m> ہم ہیں مجرم خطا کرے کوئی  <e>
<s> بگڑے گیسو تو بولے جھنجھلا کر  <m> نہ بلائیں لیا کرے کوئی  <e>
<s> نزع میں کیا ستم کا موقع ہے  <m> وقت ہے اب دعا کرے کوئی  <e>
<s> حشر کے دن کی رات ہو کہ نہ ہو  <m> اپنا وعدہ وفا کرے کوئی  <e>
<s> مجھ کو دیکھا تو ہنس کے کہتے ہیں  <m> اشک اب بے سبب بھی بہتے ہیں  <e>
<s> ان کے کوچے میں خوش وہ رہتے ہیں  <m> ہر طرح کے جو رنج سہتے ہیں  <e>
<s> جن کے دل میں ہے درد دنیا کا  <m> وہی دنیا میں زندہ رہتے ہیں  <e>
<s> مے کدہ کیوں ہے قبلۂ حاجات  <m> وہ مجھے بےوقوف کہتے ہیں  <e>
<s> جو مٹاتے ہیں خود کو جیتے جی  <m> وہی مر کر بھی زندہ رہتے ہیں  <e>
<s> یہ بلا میرے سر چڑھی ہی نہیں  <m> میں نے کچے گھڑے کی پی ہی نہیں  <e>
<s> آگ ایسی کبھی لگی ہی نہیں  <m> کہ لگی دل کی پھر بجھی ہی نہیں  <e>
<s> پی بھی یوں جیسے میں نے پی ہی نہیں  <m> منہ سے میرے کبھی لگی ہی نہیں  <e>
<s> دل نہ جب تک ہوا شریک حنا  <m> مہندی ان کی کبھی پسی ہی نہیں  <e>
<s> شکن زلف حلقۂ گیسو  <m> بیڑیاں بھی ہیں ہتھکڑی ہی نہیں  <e>
<s> کون لیتا بلائیں پیکاں کی  <m> آرزو کوئی دل میں تھی ہی نہیں  <e>
<s> کس قدر ہوں بنا ہوا میں بھی  <m> جیسے میں نے شراب پی ہی نہیں  <e>
<s> دل میں کیا آئے کیا چلے دل سے  <m> تم نے چٹکی تو کوئی لی ہی نہیں  <e>
<s> صبح کا جھٹپٹا تھا شام نہ تھی  <m> وصل کی رات رات تھی ہی نہیں  <e>
<s> کیوں سنے شیخ قلقل مینا  <m> اس نے ایسی کبھی سنی ہی نہیں  <e>
<s> آئے آنے کو فصل گل سو بار  <m> میرے دل کی کلی کھلی ہی نہیں  <e>
<s> ہائے سبزے میں وہ سیہ بوتل  <m> کبھی ایسی گھٹا اٹھی ہی نہیں  <e>
<s> لاگ بھی دل سے ہے لگاؤ کے ساتھ  <m> دشمنی بھی ہے دوستی ہی نہیں  <e>
<s> منہ لگانا مرا اک آفت تھا  <m> خم میں وہ چیز جیسے تھی ہی نہیں  <e>
<s> بزم آرائے حشر کے صدقے  <m> محفل ایسی کبھی جمی ہی نہیں  <e>
<s> کچھ مزے میں ہم آ گئے ایسے  <m> توبہ پینے سے ہم نے کی ہی نہیں  <e>
<s> آرزو بھی تو کر نہیں آتی  <m> دل میں ہے ہونٹ پر نہیں آتی  <e>
<s> وصل کی رات کے سوا کوئی شام  <m> ساتھ لے کر سحر نہیں آتی  <e>
<s> چلی جاتی ہے ان کے گھر مری نیند  <m> جا کے پھر رات بھر نہیں آتی  <e>
<s> وہ مجھے کوستے ہیں او تاثیر  <m> عرش سے تو اتر نہیں آتی  <e>
<s> پہلے آتی تھی اے قفس والو  <m> اب صبا بھی ادھر نہیں آتی  <e>
<s> چپ کھڑے ہیں وہ پیش داور حشر  <m> بھولے ہیں بات کر نہیں آتی  <e>
<s> کبھی آ جاتی تھی مقدر پر  <m> اب ہنسی ہونٹ پر نہیں آتی  <e>
<s> ارے واعظ ڈرا نہ تو اتنا  <m> کیا اسے درگزر نہیں آتی  <e>
<s> جب تک آئے نہ کوئی چاند سی شکل  <m> شب مہ میرے گھر نہیں آتی  <e>
<s> حشر کے دن بھی داغ دامن میں  <m> شرم اے چشم تر نہیں آتی  <e>
<s> کمر ان کی بہت ہی نازک ہے  <m> زلف بھی تا کمر نہیں آتی  <e>
<s> غم ہیں راہ جنوں میں اہل جنوں  <m> ہیں مگر کچھ خبر نہیں آتی  <e>
<s> آپ کو اپنی آرسی کے سوا  <m> اچھی صورت نظر نہیں آتی  <e>
<s> شرم آتی ہے دل میں سو سو بار  <m> توبہ لب پر مگر نہیں آتی  <e>
<s> عشق میں دل لگی سی رہتی ہے  <m> غم بھی ہو تو خوشی سی رہتی ہے  <e>
<s> دل میں کچھ گدگدی سی رہتی ہے  <m> منہ پر ان کے ہنسی سی رہتی ہے  <e>
<s> یہ ہوا ہے خدا خدا کر کے  <m> رات دن بے خودی سی رہتی ہے  <e>
<s> حشر کے دن بھی کچھ گنہ کر لوں  <m> معصیت میں کمی سی رہتی ہے  <e>
<s> صدقے میں اپنے غنچہ دل کے  <m> یہ کلی کچھ کھلی سی رہتی ہے  <e>
<s> اتنی پی ہے کہ بعد توبہ بھی  <m> بے پیے بے خودی سی رہتی ہے  <e>
<s> عیش بھی ہو تو لطف عیش نہیں  <m> ہر دم افسردگی سی رہتی ہے  <e>
<s> شب غم کی سحر میں نور کہاں  <m> صبح بھی شام ہی سی رہتی ہے  <e>
<s> یہ نہیں ہے کہ پردہ پڑ جائے  <m> نشہ میں آگہی سی رہتی ہے  <e>
<s> رہتے ہیں گل لحد کے پژمردہ  <m> شمع بھی کچھ بجھی سی رہتی ہے  <e>
<s> ہو گئی کیا بلا مرے گھر کو  <m> رات دن تیرگی سی رہتی ہے  <e>
<s> اب جنوں کی عوض ہے یاد جنوں  <m> ہاتھ میں ہتھکڑی سی رہتی ہے  <e>
<s> کف پا سے حنا نہیں چھٹتی  <m> آگ یہ کچھ دبی سی رہتی ہے  <e>
<s> تیری تصویر ہو کہ تیغ تری  <m> ہم سے ہر دم کھنچی سی رہتی ہے  <e>
<s> نظر آتی ہے دور کی صورت  <m> آنکھ میں ہے حضور کی صورت  <e>
<s> ایک یہ بھی ہے نور کی صورت  <m> دیکھ لی شمع طور کی صورت  <e>
<s> کیوں نہ ہو جان کا عذاب یہ جسم  <m> تنگ زنداں قبور کی صورت  <e>
<s> سر تربت کوئی ہے فتنۂ حشر  <m> ہوئی پیدا فتور کی صورت  <e>
<s> خانقہ میں پری تھی شیشے کی  <m> بن کے آئی جو حور کی صورت  <e>
<s> آ گیا کیا سوئے قفس صیاد  <m> ہو گئی کیا طیور کی صورت  <e>
<s> پھرتی ہے آنکھ میں بہ صد حسرت  <m> اب دل ناصبور کی صورت  <e>
<s> ایک ہے ایک کبریائی میں  <m> اف وہ اس کے غرور کی صورت  <e>
<s> حشر زا اف وہ صور کی آواز  <m> وہ سرافیل و صور کی صورت  <e>
<s> باڑھ تلوار کی صراط کا پل  <m> اور مشکل عبور کی صورت  <e>
<s> شعلہ زار ایک لالہ زار ہے ایک  <m> سامنے نار و نور کی صورت  <e>
<s> مضطرب اپنے حال پر ہر ایک  <m> ہائے ہر ناصبور کی صورت  <e>
<s> فرد عصیاں نوشتۂ تقدیر  <m> ہائے ہر بے قصور کی صورت  <e>
<s> آس اس کے کرم کی قہر کا ڈر  <m> جو ہو رب غفور کی صورت  <e>
<s> اے میں قربان شان رحمت کے  <m> نظر آئی حضور کی صورت  <e>
<s> کس کو پروائے کوثر و تسنیم  <m> ہوئی پیدا سرور کی صورت  <e>
<s> صدقے کیا جلد حشر میں بدلی  <m> مجھ سراپا قصور کی صورت  <e>
<s> غیر سے بد گمان ہو جاتے  <m> میری سنتے تو کان ہو جاتے  <e>
<s> مہرباں آسمان ہو جاتے  <m> آپ اگر مہربان ہو جاتے  <e>
<s> میرے گھر میہمان ہو جاتے  <m> دل میں تم آ کے جان ہو جاتے  <e>
<s> جاتے ہم زار اس گلی میں اگر  <m> ذرے بھی آسمان ہو جاتے  <e>
<s> پیر فانی کو وقت بادہ کشی  <m> ہم نے دیکھا جوان ہو جاتے  <e>
<s> نام میرا جو بزم میں آتا  <m> میرے لاکھوں بیان ہو جاتے  <e>
<s> دل تو کہتا ہے لطف وصل یہ تھا  <m> جان من میری جان ہو جاتے  <e>
<s> کہتے تیری سی برگ گل بلبل  <m> یہ بھی تیری زبان ہو جاتے  <e>
<s> بوسے کیا لے کوئی تصور میں  <m> کہ ہیں رخ پر نشان ہو جاتے  <e>
<s> ظلم ڈھاتے جو آتے تربت پر  <m> فرش رہ آسمان ہو جاتے  <e>
<s> بادلوں میں جو مے بھری ہوتی  <m> جھک کے اونچی دکان ہو جاتے  <e>
<s> شیخ جی مے کدہ وہ جنت ہے  <m> تم بھی جا کر جوان ہو جاتے  <e>
<s> پاسباں تو رقیب بن جاتا  <m> ہم ترے پاسبان ہو جاتے  <e>
<s> ضد ہماری دعا سے ہوتی ہے  <m> ہم سے کیا اب خدا سے ہوتی ہے  <e>
<s> نامہ بر جائے گا ہوا سے تیز  <m> شرط باد صبا سے ہوتی ہے  <e>
<s> نہ جفا سے ہے میرے دل کو قرار  <m> نہ تسلی وفا سے ہوتی ہے  <e>
<s> سینے سے جب اڑاتی ہے آنچل  <m> کھل کے باد صبا سے ہوتی ہے  <e>
<s> نزع میں ان سے پھیر لیں آنکھیں  <m> چار آنکھ اب قضا سے ہوتی ہے  <e>
<s> سچ تو یہ ہے کہ رنج و غم سے نجات  <m> بادۂ جانفزا سے ہوتی ہے  <e>
<s> چارہ گر اب دعا کو ہاتھ اٹھائیں  <m> کہ اذیت دوا سے ہوتی ہے  <e>
<s> دونوں پس پس کے رنگ لاتے ہیں  <m> چھیڑ دل سے حنا سے ہوتی ہے  <e>
<s> اے جنوں نوک جھونک کا ہے مزا  <m> خار سے نقش پا سے ہوتی ہے  <e>
<s> دل کے دروازے پر نظر رکھیے  <m> کون آتا ہے یہ خبر رکھیے  <e>
<s> پاؤں بالکل نہیں جلیں گے پھر  <m> دھوپ کے سامنے شجر رکھیے  <e>
<s> دوسرے کام بھی ضروری ہے  <m> اپنے سائے کی بھی خبر رکھیے  <e>
<s> روشنی بانٹتے ہے تارے وہاں  <m> آسمانوں پہ بھی نظر رکھیے  <e>
<s> کچھ چراغوں کو رکھیے چوکھٹ پر  <m> اور کچھ دل کی طاق پر رکھیے  <e>
<s> یہ پھسل جائے گا کسی بھی جگہ  <m> دل کو تھوڑا سا تھام کر رکھیے  <e>
<s> کس سے پوچھوں بھلا برا کیا ہے  <m> زندگی تیرا فلسفہ کیا ہے  <e>
<s> یوں تو کرتی نہیں عبادت میں  <m> جانتی ہوں مگر خدا کیا ہے  <e>
<s> یہ تو اب وقت ہی بتائے گا  <m> کس سفر میں مجھے ملا کیا ہے  <e>
<s> پیار کا میرے تو حساب تو دے  <m> میرے مالک مجھے جواب تو دے  <e>
<s> خواب ہو جائیں گے حقیقت بھی  <m> شدت عشق میں شباب تو دے  <e>
<s> نور چھلکے گا تیری الفت کا  <m> اپنی چاہت کا آفتاب تو دے  <e>
<s> ہے اندھیرا ترے بنا مجھ میں  <m> اپنے چہرے کا ماہتاب تو دے  <e>
<s> ملنے والے کہاں کہاں سے ملے  <m> موت کو زندگی جہاں سے ملے  <e>
<s> ایسا خوش رنگ پھول ہے اک تو  <m> تیرا سانی نا گلستاں سے ملے  <e>
<s> ڈوب جا عشق کے سمندر میں  <m> راستے دل کے تو وہاں سے ملے  <e>
<s> تو خلوص و ادب کا پیکر ہے  <m> اب دعا تجھ کو ہر زباں سے ملے  <e>
<s> باب ست رنگی تجھ کو دے آئی  <m> رنگ جب تیرا آسماں سے ملے  <e>
<s> بھول بیٹھا ہے وہ ہمیں لیکن  <m> یاد اس کی تو ہر فغاں سے ملے  <e>
<s> ہر گھڑی سانس ماجرا کیا ہے  <m> زیست سے میرا رابطہ کیا ہے  <e>
<s> قید ہیں خواب اک پرندے کے  <m> پنجرے کی سمت دیکھتا کیا ہے  <e>
<s> تتلیاں پھول یا پری چہرے  <m> خواب میں کوئی دیکھتا کیا ہے  <e>
<s> مدتیں ہو گئیں صدا آئے  <m> اے کھنڈر تجھ میں گونجتا کیا ہے  <e>
<s> جب دھڑکتی نہیں ہیں دیواریں  <m> تو مکانوں میں ٹوٹتا کیا ہے  <e>
<s> سبز لہجہ کہاں سمجھتا ہے  <m> وہ تو اپنی زباں سمجھتا ہے  <e>
<s> زاویے راس آ گئے اس کو  <m> دھوپ کو سائباں سمجھتا ہے  <e>
<s> راستے کھل گئے ہیں اس پہ مگر  <m> منزلوں کو دھواں سمجھتا ہے  <e>
<s> کرتا ہے جلد بازیاں انساں  <m> صبر کو رائیگاں سمجھتا ہے  <e>
<s> موت کا چہرہ دیکھ کر بھی وقت  <m> زیست کو جاوداں سمجھتا ہے  <e>
<s> مستقل اب بجھا بجھا سا ہے  <m> آخر اس دل کو یہ ہوا کیا ہے  <e>
<s> تم کو چاہا بڑا قصور کیا  <m> تم ہی بتلا دو کہ اب سزا کیا ہے  <e>
<s> مانگ لوں ان کا دل اگر وہ کہیں  <m> قتل کا تیرے خوں بہا کیا ہے  <e>
<s> کیوں نفس میں کباب کی بو ہے  <m> میرے سینے میں یہ جلا کیا ہے  <e>
<s> مہر ہے ثبت قلب واعظ پر  <m> داغ ماتھے پہ بد نما کیا ہے  <e>
<s> حضرت دل ہیں کیوں اداس اداس  <m> نا امیدی نے کچھ کہا کیا ہے  <e>
<s> کافی اک لفظ ہے حضور خدا  <m> یہ شب و روز التجا کیا ہے  <e>
<s> وہی مانگو کہ ہو دعا مقبول  <m> یعنی اللہ چاہتا کیا ہے  <e>
<s> میں نے آنکھوں سے اشک پونچھے تھے  <m> رنگ دامن پہ لال سا کیا ہے  <e>
<s> دشت میں جس طرح شجر تنہا  <m> کٹ گیا اس طرح سفر تنہا  <e>
<s> گھومتا ہے ادھر ادھر تنہا  <m> اک مسافر نگر نگر تنہا  <e>
<s> چھپ کے بیٹھی ہے باز کے ڈر سے  <m> فاختہ ایک شاخ پر تنہا  <e>
<s> جی میں آتا ہے ہم بنا ڈالیں  <m> شہر سے دور ایک گھر تنہا  <e>
<s> اس ہجوم بلا میں عرصے سے  <m> ڈھونڈھتی ہے کسے نظر تنہا  <e>
<s> سوز دل شامل سخن کر لیں  <m> لفظ رکھتے نہیں اثر تنہا  <e>
<s> ہر کہی ان کہی سمجھتا ہے  <m> دل تری خامشی سمجھتا ہے  <e>
<s> چپ یوں ہی بے سبب نہیں رہتا  <m> وہ مری شاعری سمجھتا ہے  <e>
<s> دل کو الجھا نہ یوں سوالوں میں  <m> یہ تری سادگی سمجھتا ہے  <e>
<s> ہر کسی سے نہیں کیا کرتے  <m> بات کب ہر کوئی سمجھتا ہے  <e>
<s> میں سمجھتی ہوں جو تجھے ہمدم  <m> کیا مجھے تو وہی سمجھتا ہے  <e>
<s> روٹھتا ہی نہیں کسی صورت  <m> دل تری بے بسی سمجھتا ہے  <e>
<s> میری جب اس سے آشنائی تھی  <m> میرے ہم راہ اک خدائی تھی  <e>
<s> گردش وقت اس کی شاہد ہے  <m> آسماں تک مری رسائی تھی  <e>
<s> یاد کر میرا ساتھ دینے کی  <m> تو نے میری قسم اٹھائی تھی  <e>
<s> کیسا لمحہ تھا جب غزل میری  <m> زیر لب تو نے گنگنائی تھی  <e>
<s> میرا کتنا خیال کرتے ہو  <m> سانس لینا محال کرتے ہو  <e>
<s> ہو وہاں بھی جہاں نہیں موجود  <m> تم یہ کیسا کمال کرتے ہو  <e>
<s> عشق میں ہجر و وصل بے معنی  <m> کس لیے تم ملال کرتے ہو  <e>
<s> جانتے ہو کہ ہم تمہارے ہیں  <m> پھر بھی دل پائمال کرتے ہو  <e>
<s> ہم نے دیکھا ہے اک زمانے کو  <m> زندگی کیوں وبال کرتے ہو  <e>
<s> میرے اخلاص کا کرشمہ ہے  <m> جسم و جاں کو نہال کرتے ہو  <e>
<s> یاد تیری دلا رہے ہیں مجھے  <m> چاند تارے جلا رہے ہیں مجھے  <e>
<s> پہلے دنیا ستا رہی تھی مجھے  <m> آپ بھی اب ستا رہے ہیں مجھے  <e>
<s> دیکھیے پھر سے بے خیالی میں  <m> آپ پھر گنگنا رہے ہیں مجھے  <e>
<s> روتے دیکھا تھا ماں کو بچپن میں  <m> اب وہ آنسو رلا رہے ہیں مجھے  <e>
<s> سنتے رہتے تھے جو مجھے گھنٹوں  <m> کتنی باتیں سنا رہے ہیں مجھے  <e>
<s> رات ڈھلنے کے بعد کیا ہوگا  <m> دن نکلنے کے بعد کیا ہوگا  <e>
<s> سوچتا ہوں کہ اس سے بچ نکلوں  <m> بچ نکلنے کے بعد کیا ہوگا  <e>
<s> خواب ٹوٹا تو گر پڑے تارے  <m> آنکھ ملنے کے بعد کیا ہوگا  <e>
<s> رقص میں ہوگی ایک پرچھائیں  <m> دیپ جلنے کے بعد کیا ہوگا  <e>
<s> قسم اس آگ اور پانی کی  <m> موت اچھی ہے بس جوانی کی  <e>
<s> اور بھی ہیں روایتیں لیکن  <m> اک روایت ہے خوں فشانی کی  <e>
<s> جسے انجام تم سمجھتی ہو  <m> ابتدا ہے کسی کہانی کی  <e>
<s> رنج کی ریت ہے کناروں پر  <m> موج گزری تھی شادمانی کی  <e>
<s> پتھروں میں آئنا موجود ہے  <m> یعنی مجھ میں دوسرا موجود ہے  <e>
<s> زمزمہ پیرا کوئی تو ہے یہاں  <m> صحن گلشن میں ہوا موجود ہے  <e>
<s> خواب ہو کر رہ گیا اپنے لیے  <m> جاگ اٹھنے کی سزا موجود ہے  <e>
<s> اک سمندر ہے دل عشاق میں  <m> جس میں ہر موج بلا موجود ہے  <e>
<s> آسمانی گھنٹیوں کے شور میں  <m> اس بدن کی ہر صدا موجود ہے  <e>
<s> میں کتاب خاک کھولوں تو کھلے  <m> کیا نہیں موجود کیا موجود ہے  <e>
<s> میں جو گزرا سلام کرنے لگا  <m> پیڑ مجھ سے کلام کرنے لگا  <e>
<s> دیکھ اے نوجوان میں تجھ پر  <m> اپنی چاہت تمام کرنے لگا  <e>
<s> کیوں کسی شب چراغ کی خاطر  <m> اپنی نیندیں حرام کرنے لگا  <e>
<s> سوچتا ہوں دیار بے پروا  <m> کیوں مرا احترام کرنے لگا  <e>
<s> قطرہ قطرہ بکھر رہا ہے کوئی  <m> بس کرو ہجر مر رہا ہے کوئی  <e>
<s> کوئی اب کس طرح بتائے اسے  <m> تجھ سے امید کر رہا ہے کوئی  <e>
<s> اپنے زخموں کی بد مزاجی میں  <m> پٹریوں سا اکھڑ رہا ہے کوئی  <e>
<s> گرد ہوتی ہوئی صداؤں سے  <m> خامشی سے نتھر رہا ہے کوئی  <e>
<s> اپنی سانسوں کے خالی برتن میں  <m> مستقل پیاس بھر رہا ہے کوئی  <e>
<s> دیکھ چہرہ بگڑ نہ جائے کہیں  <m> بے تحاشہ سنور رہا ہے کوئی  <e>
<s> تلخیٔ جام ڈولنے جیسی  <m> تشنگی ہونٹ کھولنے جیسی  <e>
<s> اس قدر شور روح میں برپا  <m> خاموشی میری بولنے جیسی  <e>
<s> ساعت شوق بو گیا ہے کوئی  <m> خون میں زہر گھولنے جیسی  <e>
<s> لو یہ امید پھر جگاتی ہے  <m> ایک آہٹ ٹٹولنے جیسی  <e>
<s> خواب اور خواہشوں کی قسمت ہے  <m> خالی رستوں پہ رولنے جیسی  <e>
<s> دیکھ لو رنگ گر مرے تل کے  <m> بھول جاؤ گے رنگ جھلمل کے  <e>
<s> اک غزل کیا سنا دی محفل میں  <m> با خدا رہ گئے سبھی ہل کے  <e>
<s> تو مقلد تھا عقل والوں کا  <m> تو نہ سمجھا معاملے دل کے  <e>
<s> کوئی مقصد نہیں ہے ملنے کا  <m> اچھا لگتا ہے آپ سے مل کے  <e>
<s> گل بدن کب تو ان کو توڑے گا  <m> پھول تھکنے لگے ہیں کھل کھل کے  <e>
<s> زخم کب اس قدر نمایاں تھے  <m> جس قدر ہو گئے ہیں سل سل کے  <e>
<s> کوئی صورت کتاب سے نکلے  <m> یاد سوکھے گلاب سے نکلے  <e>
<s> میری آنکھیں ہے منتظر اب بھی  <m> کب وہ چہرہ نقاب سے نکلے  <e>
<s> کتنے موتی ہیں اس کے آنچل میں  <m> کتنی کرنیں حجاب سے نکلے  <e>
<s> اے شب ماہ ٹوٹتا ہے بدن  <m> درد شاید شراب سے نکلے  <e>
<s> چاند اترا تھا شب کو آنگن میں  <m> نیند ٹوٹے تو خواب سے نکلے  <e>
<s> وہ مری پیاس کو بجھا دے گا  <m> ایک قطرہ جو آب سے نکلے  <e>
<s> زہر غم کام کر گیا شاید  <m> کوئی جاں سے گزر گیا شاید  <e>
<s> دل عجب حالت قرار میں ہے  <m> زخم امید بھر گیا شاید  <e>
<s> چاند اک ساتھ ساتھ چلتا تھا  <m> رات کے پار اتر گیا شاید  <e>
<s> میری منزل پکارتی تھی مجھے  <m> لوٹ کر وہ بھی گھر گیا شاید  <e>
<s> اب جو ہم راہ کوئی چاپ نہیں  <m> آخری ہم سفر گیا شاید  <e>
<s> موت کیوں اس قدر عزیز ہوئی  <m> زیست سے کوئی ڈر گیا شاید  <e>
<s> تجھ کو رکھتی ہوں اپنی سوچوں میں  <m> پھول کھلتے ہیں کتنے رستوں میں  <e>
<s> واپسی کی نہیں ہے راہ کوئی  <m> جھانک بیٹھی ہوں تیری آنکھوں میں  <e>
<s> میں بھی ان کا وجود لگنے لگی  <m> ایسے کھوئی ہوں کھلتے رنگوں میں  <e>
<s> جس طرح دھوپ میں شجر کوئی  <m> اپنا لگتا ہے مجھ کو غیروں میں  <e>
<s> وہ بیاں میں تو آ نہیں سکتا  <m> اس کو لکھوں بھلا کیا لفظوں میں  <e>
<s> نیند میری تو لے گیا کوئی  <m> کیسے دیکھوں میں اس کو خوابوں میں  <e>
<s> آسماں والے کچھ خبر بھی ہے  <m> بھوک اگنے لگی ہے کھیتوں میں  <e>
<s> قحط سالی سی قحط سالی ہے  <m> دل تری یاد سے بھی خالی ہے  <e>
<s> دیکھ تو آسماں کے بستر پر  <m> چاند میری طرح سوالی ہے  <e>
<s> خواب دیکھوں تو کس طرح دیکھوں  <m> نیند اس نے مری چرا لی ہے  <e>
<s> ہم نے بجھتے ہوئے دیے کی لو  <m> تیز آندھی میں پھر اچھالی ہے  <e>
<s> سچ تو یہ ہے کہ کار وحشت میں  <m> ہم نے یہ عمر ہی گنوا لی ہے  <e>
<s> ایسے خود پر یہاں خدائی کی  <m> دل کی دیکھی نہ ہی سنائی کی  <e>
<s> بے قراری سی دل کو ہونے لگی  <m> جانے کس نے کہاں رسائی کی  <e>
<s> وہ ہی صد رنگ ہے جزیرہ نما  <m> میرے خوابوں کی کیوں رہائی کی  <e>
<s> تہمتیں دوسروں پہ دھرتے ہیں  <m> بات کرتے ہیں پارسائی کی  <e>
<s> میری آنکھوں کے جل پڑے تھے دئے  <m> آنسوؤں نے یوں جگ ہنسائی کی  <e>
<s> آج دامن میں پھول ڈالے تھے  <m> جیسے گلشن کی پھر گدائی کی  <e>
<s> تجھ سے وابستہ زندگی مجھ میں  <m> ایک ہاری ہوئی خودی مجھ میں  <e>
<s> تیری آواز سن کے جاگ اٹھی  <m> ایک روٹھی ہوئی خوشی مجھ میں  <e>
<s> شوخ چنچل ہے شب کی تنہائی  <m> تو نے بھر دی ہے روشنی مجھ میں  <e>
<s> روح تجھ سے کلام کرتی ہے  <m> سانس لیتی ہے دل کشی مجھ میں  <e>
<s> فاصلے سارے مٹتے جاتے ہیں  <m> رقص کرتی ہے بے خودی مجھ میں  <e>
<s> رات کیا تجھ کو خواب میں دیکھا  <m> صبح تعبیر ہنس پڑی مجھ میں  <e>
<s> زندگی خواہشوں کا مقتل ہے  <m> دل کی دنیا میں ایک ہلچل ہے  <e>
<s> ہوش کی حد میں رہ نہیں سکتا  <m> برتری کا مریض پاگل ہے  <e>
<s> خیر خواہی کی گھاس کے نیچے  <m> مصلحت کی غلیظ دلدل ہے  <e>
<s> اور اک چوٹ دیجیے مجھ کو  <m> میری تکلیف نامکمل ہے  <e>
<s> جانے کیا کیا میں ہار بیٹھا ہوں  <m> کھو کے اپنا وقار بیٹھا ہوں  <e>
<s> ملنے آئیں گے آج وہ مجھ سے  <m> اس لیے بے قرار بیٹھا ہوں  <e>
<s> بپھری موجیں ہیں پھر بھی میں یارو  <m> کر کے دریا کو پار بیٹھا ہوں  <e>
<s> نوٹ بندی نے ایسا مارا ہے  <m> ساری دولت میں ہار بیٹھا ہوں  <e>
<s> آج تک اچھے دن نہیں آئے  <m> پھر بھی دل تجھ پہ وار بیٹھا ہوں  <e>
<s> تو حسیں ہے تو کیا ہوا جاناں  <m> میں بھی صورت نکھار بیٹھا ہوں  <e>
<s> تجھ سے ملنے کی آرزو ہے تبھی  <m> راہ میں میرے یار بیٹھا ہوں  <e>
<s> تاکہ مائل ہو تو بھی میری طرف  <m> لے کے میں دل میں پیار بیٹھا ہوں  <e>
<s> میں بھی تیری حسیں نگاہوں کا  <m> ہو کے ہمدم شکار بیٹھا ہوں  <e>
<s> آنکھ سے ٹوٹ کر گری تھی نیند  <m> وہ جو مدہوش ہو چکی تھی نیند  <e>
<s> میری آنکھوں کے کیوں جھروکے تک  <m> آ کے چپ چاپ سی کھڑی تھی نیند  <e>
<s> کس نے چھیڑا ہوا کے لہجے میں  <m> کیسی خاموش سی پڑی تھی نیند  <e>
<s> نیلی آنکھوں کی کر رہا تھا میں  <m> جب تلاوت تو جل گئی تھی نیند  <e>
<s> کتنی پر لطف تھیں مری راتیں  <m> ان دنوں جب ہری بھری تھی نیند  <e>
<s> چاند میرے سرہانے بیٹھا تھا  <m> اور بغل میں کھڑی ہوئی تھی نیند  <e>
<s> میری آنکھوں میں نور بھر دینا  <m> چاہے پھر چور چور کر دینا  <e>
<s> آشیانہ بنا رہا ہوں میں  <m> رزق دینا تو شاخ پر دینا  <e>
<s> فطرت دہر کا بھرم رہ جائے  <m> دل کی ندیا کو اک بھنور دینا  <e>
<s> تنہا تنہا بتا کٹے کیوں کر  <m> گر سفر دے تو ہم سفر دینا  <e>
<s> کتنی مایوسیاں ہیں لہرائی  <m> زندگی کو نئی سحر دینا  <e>
<s> آگ بھڑکے گی زہر اترے گا  <m> حسن کو عشق کی نظر دینا  <e>
<s> ہر تمنا دل سے رخصت ہو گئی  <m> آج مستحکم محبت ہو گئی  <e>
<s> بن گئی بیمار غم کی زندگی  <m> ان کی جب چشم عنایت ہو گئی  <e>
<s> شکریہ جو آپ آئے دیکھنے  <m> کم سے کم جینے کی صورت ہو گئی  <e>
<s> غیر اپنے اور اپنے غیر ہیں  <m> کیا سے کیا دنیا کی حالت ہو گئی  <e>
<s> دیکھیے ضبط محبت کا مآل  <m> اشک غم پینے کی عادت ہو گئی  <e>
<s> مسکرائے مجھ کو روتا دیکھ کر  <m> آپ کی ظاہر محبت ہو گئی  <e>
<s> تم سے مل کر اتنے غم سہنے پڑے  <m> غم پسندانہ طبیعت ہو گئی  <e>
<s> شام غم کی سحر نہیں ہوتی  <m> آہ بھی کارگر نہیں ہوتی  <e>
<s> جب اٹھاتے ہیں وہ نقاب رخ  <m> میرے بس میں نظر نہیں ہوتی  <e>
<s> میرے زخم جگر کو وحشت میں  <m> حاجت بخیہ گر نہیں ہوتی  <e>
<s> اس سے امید رحم کیا کرتے  <m> جس کی سیدھی نظر نہیں ہوتی  <e>
<s> کشمکش میں ہوں میں مصائب کے  <m> زندگانی بسر نہیں ہوتی  <e>
<s> ایسے عالم میں دیکھتا ہوں میں  <m> جب کسی کی نظر نہیں ہوتی  <e>
<s> غیر کی سمت دیکھنے والے  <m> کیوں توجہ ادھر نہیں ہوتی  <e>
<s> طول کھینچا ہے یوں شب غم نے  <m> کسی صورت سحر نہیں ہوتی  <e>
<s> دل چراتی ہے یوں نگاہ ناز  <m> اور مجھ کو خبر نہیں ہوتی  <e>
<s> لفظ آتے ہیں اور جاتے ہیں  <m> پھول ہونٹوں کے تھرتھراتے ہیں  <e>
<s> پھول ہی پھول یاد آتے ہیں  <m> آپ جب جب بھی مسکراتے ہیں  <e>
<s> آپ جا کر ہوا سے کہہ دیجے  <m> پھول پتے بھی گنگناتے ہیں  <e>
<s> دھوپ بیٹھی رہی منڈیروں پر  <m> اور کچھ پنچھی چہچہاتے ہیں  <e>
<s> مسکراہٹ کھلی ہے چہرے پر  <m> اشک آنکھوں میں جھلملاتے ہیں  <e>
<s> ان نگاہوں کے لکچھ پر میں ہوں  <m> زخم لے کر کے تیر آتے ہیں  <e>
<s> دوست اپنے ہیں لوگ اپنے ہیں  <m> جھوٹ پر جن کے ہونٹ کپنے ہیں  <e>
<s> خوش رہیں گے وہ دوست تم سے بھی  <m> سامنے ان کے نام جپنے ہیں  <e>
<s> یہ ادھیکار آپ کب دیں گے  <m> کچھ ہمارے بھی یار سپنے ہیں  <e>
<s> لکھ رہے ہو جو جھوٹ کاغذ پر  <m> کیا رسالوں میں لیکھ چھپنے ہیں  <e>
<s> اور کچھ خاک چھاننی ہوگی  <m> پنڈلیوں میں سفر سڑپنے ہیں  <e>
<s> تم کو حیرت نہیں ہے حیرت ہے  <m> اس زمانے میں لوگ اپنے ہیں  <e>
<s> آپ عزت مآب سچ مچ کے  <m> لوگ کم ہیں جناب سچ مچ کے  <e>
<s> آپ سب کو خراب کہتے ہیں  <m> لوگ کچھ ہیں خراب سچ مچ کے  <e>
<s> کچھ تو پرسنگ یاد آتے ہیں  <m> تھے کتھا میں جو باب سچ مچ کے  <e>
<s> اپنی تعبیر پا رہے ہیں جو  <m> میں نے دیکھے ہیں خواب سچ مچ کے  <e>
<s> کچھ نظر آ رہے ہیں محفل میں  <m> دیکھ لو ماہتاب سچ مچ کے  <e>
<s> تتلیاں پھر وہیں پہ اتریں گی  <m> کھلنے دیجئے گلاب سچ مچ کے  <e>
<s> پاس جن کے نہیں ہے اک مصرع  <m> وہ ہیں شاعر جناب سچ مچ کے  <e>
<s> کاٹھ کی لڑکیاں بنا لی ہیں  <m> میں نے کٹھ پتلیاں بنا لی ہیں  <e>
<s> نام اس کا لکھا ہے کاغذ پر  <m> کارگر انگلیاں بنا لی ہیں  <e>
<s> آندھیو تم گناہ کر ڈالو  <m> پھوس کی جھگیاں بنا لی ہیں  <e>
<s> ان کو میرے نصیب میں لکھ دو  <m> چاند سی روٹیاں بنا لی ہیں  <e>
<s> نیر تو لاؤ بدلیو جا کر  <m> تال میں مچھلیاں بنا لی ہیں  <e>
<s> گھر میں تازہ ہوائیں آئیں گی  <m> ذہن میں کھڑکیاں بنا لی ہیں  <e>
<s> اب خزاں کو سلام بھیجوں گا  <m> شاخوں پر پتیاں بنا لی ہیں  <e>
<s> میری باتوں میں کچھ اثر دے دو  <m> ہونٹوں پر سرخیاں بنا لی ہیں  <e>
<s> میری منزل بھی آسمان میں ہے  <m> اور دم بھی مری اڑان میں ہے  <e>
<s> کوئی لیتا نہیں کرائے پر  <m> جیسے آسیب اس مکان میں ہے  <e>
<s> کوئی جلتا نہیں چراغ وہاں  <m> روشنی پھر بھی اس مکان میں ہے  <e>
<s> آگ دنیا کو یہ لگا دے گا  <m> جو تعصب ترے بیان میں ہے  <e>
<s> یہ زمیں کس قدر سجائی گئی  <m> زندگی کی تڑپ بڑھائی گئی  <e>
<s> آئینے سے بگڑ کے بیٹھ گئے  <m> جن کی صورت جنہیں دکھائی گئی  <e>
<s> دشمنوں ہی سے بھی تو نبھ جائے  <m> دوستوں سے تو آشنائی گئی  <e>
<s> نسل در نسل انتظار رہا  <m> قصر ٹوٹے نہ بے نوائی گئی  <e>
<s> زندگی کا نصیب کیا کہئے  <m> ایک سیتا تھی جو ستائی گئی  <e>
<s> ہم نہ اوتار تھے نہ پیغمبر  <m> کیوں یہ عظمت ہمیں دلائی گئی  <e>
<s> موت پائی صلیب پر ہم نے  <m> عمر بن باس میں بتائی گئی  <e>
<s> فن جو نادار تک نہیں پہنچا  <m> ابھی معیار تک نہیں پہنچا  <e>
<s> اس نے بر وقت بے رخی برتی  <m> شوق آزار تک نہیں پہنچا  <e>
<s> عکس مے ہو کہ جلوۂ گل ہو  <m> رنگ رخسار تک نہیں پہنچا  <e>
<s> حرف انکار سر بلند رہا  <m> ضعف اقرار تک نہیں پہنچا  <e>
<s> حکم سرکار کی پہنچ مت پوچھ  <m> اہل سرکار تک نہیں پہنچا  <e>
<s> عدل گاہیں تو دور کی شے ہیں  <m> قتل اخبار تک نہیں پہنچا  <e>
<s> انقلابات دہر کی بنیاد  <m> حق جو حق دار تک نہیں پہنچا  <e>
<s> وہ مسیحا نفس نہیں جس کا  <m> سلسلہ دار تک نہیں پہنچا  <e>
<s> آپ سے کیا دوستی ہونے لگی  <m> اپنے دل سے دشمنی ہونے لگی  <e>
<s> پھر حسینوں کی طرف مائل ہے دل  <m> موت سے پھر دل لگی ہونے لگی  <e>
<s> مسکرائی میری توبہ پر بہار  <m> پارسائی کی ہنسی ہونے لگی  <e>
<s> تم نہ تھے تو دل کو اک تسکین تھی  <m> تم جو آئے بے کلی ہونے لگی  <e>
<s> ہر خوشی میں غم کا اک پہلو ملا  <m> ہر نئے غم سے خوشی ہونے لگی  <e>
<s> مثل رقص شرر نہیں آتی  <m> زندگی لوٹ کر نہیں آتی  <e>
<s> دل دہی کا تو کوئی ساماں کر  <m> دل ربائی اگر نہیں آتی  <e>
<s> ہجر میں موت ڈھونڈھنے والے  <m> ایسی شب کی سحر نہیں آتی  <e>
<s> دل کو دے کر فریب شوق و طلب  <m> اب تمنا نظر نہیں آتی  <e>
<s> یہ طبیعت ہے حضرت ناصح  <m> یہ سمجھ سوچ کر نہیں آتی  <e>
<s> عالم بے دلی سے بھی یا رب  <m> دل کی کوئی خبر نہیں آتی  <e>
<s> درد دل میں اگر نہ ہو ہم دم  <m> شاعری عمر بھر نہیں آتی  <e>
<s> آدمی ٹھوکریں نہ کھائے اگر  <m> زندگی راہ پر نہیں آتی  <e>
<s> راس آتی نہیں اگر تدبیر  <m> موت کیوں چارہ گر نہیں آتی  <e>
<s> اپنی حالت اگر میں خود نہ کہوں  <m> کیا انہیں بھی نظر نہیں آتی  <e>
<s> تم کو آتے ہیں سب جفا و جور  <m> اک وفا ہی مگر نہیں آتی  <e>
<s> جس نظر سے وہ دیکھتے تھے کبھی  <m> وہ نظر اب نظر نہیں آتی  <e>
<s> وائے اس زندگی کی محرومی  <m> موت بھی عمر بھر نہیں آتی  <e>
<s> درد دل بھی کبھی لہو ہوگا  <m> کوئی ارماں تو سرخ رو ہوگا  <e>
<s> آرزو کوئی بر نہ آئے گی  <m> یہی انجام آرزو ہوگا  <e>
<s> دیکھ کر میرے دل کی بربادی  <m> کون شیدائے رنگ و بو ہوگا  <e>
<s> آئینے میں ہمیں وہ دیکھیں گے  <m> آئینہ ان کے رو بہ رو ہوگا  <e>
<s> ہم نہ ہوں گے تو اے غم جاناں  <m> کس کو یارائے آرزو ہوگا  <e>
<s> کچھ تو فرمائیں آپ تم یا تو  <m> کچھ تو انداز گفتگو ہوگا  <e>
<s> ان کے اندازۂ کرم کے لیے  <m> ہر نفس وقف آرزو ہوگا  <e>
<s> تاب نظارۂ جمال کسے  <m> ایک میں ہوں گا ایک تو ہوگا  <e>
<s> میرے آتے ہی بزم ساقی میں  <m> سب کے لب پر سبو سبو ہوگا  <e>
<s> حرف مطلب زباں پہ کیوں آئے  <m> یہ تو اظہار آرزو ہوگا  <e>
<s> خود وہ آتے اگر یقیں ہوتا  <m> درد پرسش طلب نہیں ہوتا  <e>
<s> دل تو کیا جان تک فدا کرتے  <m> تم سا لیکن کوئی حسیں ہوتا  <e>
<s> سجدہ کرتے ہزار بار مگر  <m> کوئی در لائق جبیں ہوتا  <e>
<s> اس میں شامل جو ہوتا ذکر ان کا  <m> یہ فسانہ بہت حسیں ہوتا  <e>
<s> تیرے وعدوں پہ بھی یقیں کرتے  <m> ہم کو دل پر اگر یقیں ہوتا  <e>
<s> دل پہ جب تک نہ اس کے چوٹ آئے  <m> آدمی کام کا نہیں ہوتا  <e>
<s> بادہ مرغوب دل ہے تلخی سے  <m> زہر ہوتا جو انگبیں ہوتا  <e>
<s> دور چرخ کبود جاری ہے  <m> جسم و جاں پر جمود طاری ہے  <e>
<s> گویا انساں نہیں ہیولیٰ ہوں  <m> میری رگ رگ میں دود ساری ہے  <e>
<s> موت ہم سایے میں ہوئی ہے تو کیا  <m> بزم رقص و سرور جاری ہے  <e>
<s> دوستوں سے وہ کیا کریں گے سلوک  <m> جن پر اپنا وجود بھاری ہے  <e>
<s> ہے تصور میں اک رخ روشن  <m> اور لب پر درود جاری ہے  <e>
<s> عمر بھر کھل سکی نہ دل کی گرہ  <m> خوب شغل کشود کاری ہے  <e>
<s> رنج و آلام سے محبت ہے  <m> سعیٔ ناکام سے محبت ہے  <e>
<s> زندگی بھر نہ ہو سحر جس کی  <m> ہم کو اس شام سے محبت ہے  <e>
<s> کیا خطر گردش فلک سے ہمیں  <m> گردش جام سے محبت ہے  <e>
<s> بادہ صہبا شراب سے دارد  <m> ایسے ہر نام سے محبت ہے  <e>
<s> بادہ و جام سے محبت تھی  <m> بادہ و جام سے محبت ہے  <e>
<s> ہر گھڑی دل میں یاد ہے ان کی  <m> بس اسی نام سے محبت ہے  <e>
<s> ان میں شان خدا ہے جلوہ فگن  <m> ہم کو اصنام سے محبت ہے  <e>
<s> دشمن جاں ہے یہ محبت بھی  <m> صید کو دام سے محبت ہے  <e>
<s> قدر ایثار کیا وہ سمجھیں گے  <m> جن کو انجام سے محبت ہے  <e>
<s> کیا پرندے لوٹ کر آئے نہیں  <m> وہ کسی آواز پر آئے نہیں  <e>
<s> شام سے ہی فکر گہری ہو گئی  <m> شہر سے جب لوگ گھر آئے نہیں  <e>
<s> سونے سونے ہی کھڑے ہیں سب شجر  <m> اب تلک تو کچھ ثمر آئے نہیں  <e>
<s> اب کے وہ ایسے سفر پر کیا گئے  <m> پھر دوبارہ لوٹ کر آئے نہیں  <e>
<s> اڑ گئے طائر بلاتا میں رہا  <m> وہ مری دیوار پر آئے نہیں  <e>
<s> آئینہ میرا بدل کر لے گیا  <m> کس لیے مجھ کو سفر پر لے گیا  <e>
<s> سب سکوں میرا سمندر لے گیا  <m> نیند آنکھوں کی چرا کر لے گیا  <e>
<s> خالی دامن گھر میں آیا اور پھر  <m> دھوپ جتنی تھی وہ بھر کر لے گیا  <e>
<s> میں تعاقب میں رہا جس کے لیے  <m> اس کو کوئی گھر سے باہر لے گیا  <e>
<s> جانے اس کو کیا نظر آیا یہاں  <m> باندھ کر میرا ہی وہ گھر لے گیا  <e>
<s> گھر تہی دامن وہ جاتا کس طرح  <m> درد و غم جو تھا بچا کر لے گیا  <e>
<s> میں لبادہ اوڑھ کر جانے لگا  <m> پتھروں کی چوٹ پھر کھانے لگا  <e>
<s> میں چلا تھا پیڑ نے روکا مجھے  <m> جب برستی دھوپ میں جانے لگا  <e>
<s> دشت سارا سو رہا تھا اٹھ گیا  <m> اڑ کے طائر جب کہیں جانے لگا  <e>
<s> پیڑ کی شاخیں وہیں رونے لگیں  <m> ابر کا سایہ جہاں چھانے لگا  <e>
<s> پتھروں نے گیت گایا جن دنوں  <m> ان دنوں سے آسماں رونے لگا  <e>
<s> دھوپ تھی سایہ اٹھا کر رکھ دیا  <m> یہ سجا تاروں کا محضر رکھ دیا  <e>
<s> کل تلک صحرا بسا تھا آنکھ میں  <m> اب مگر کس نے سمندر رکھ دیا  <e>
<s> سرخ رو ہوتی ہے کیسی زندگی  <m> دوستوں نے لا کے پتھر رکھ دیا  <e>
<s> مندمل زخموں کے ٹانکے کھل گئے  <m> بے سبب تم نے رلا کر رکھ دیا  <e>
<s> ثابت و سالم تھا دامن کل تلک  <m> تم نے آخر کیوں جلا کر رکھ دیا  <e>
<s> مٹ گئی تشنہ لبی آخر مری  <m> جب گلے پر اس نے خنجر رکھ دیا  <e>
<s> اس کی آنکھوں میں تھی گہرائی بہت  <m> کیوں ستاتی ہے یہ تنہائی بہت  <e>
<s> ہجر کی سوغات کیا لائی بہت  <m> بے تحاشہ یاد بھی آئی بہت  <e>
<s> پیچ و خم زلفوں کا سارا کھل گیا  <m> رات بھر آنکھوں میں لہرائی بہت  <e>
<s> کیوں چمک اٹھتی ہے بجلی بار بار  <m> اے ستم گر لے نہ انگڑائی بہت  <e>
<s> اٹھ چلے وہ تو اس میں حیرت کیا  <m> ان کے آگے وفا کی قیمت کیا  <e>
<s> اس کے کوچے سے ہو کے آیا ہوں  <m> اس سے اچھی ہے کوئی جنت کیا  <e>
<s> شہر سے وہ نکلنے والے ہیں  <m> سر پہ ٹوٹے گی پھر قیامت کیا  <e>
<s> تیرے بندوں کی بندگی کی ہے  <m> یہ عبادت نہیں عبادت کیا  <e>
<s> کوئی پوچھے کہ عشق کیا شے ہے  <m> کیا بتائیں کہ ہے محبت کیا  <e>
<s> آنسوؤں سے لکھا ہے خط ان کو  <m> پڑھ وہ پائیں گے یہ عبارت کیا  <e>
<s> میں کہیں اور دل لگا لوں گا  <m> مت کرو عشق اس میں حجت کیا  <e>
<s> گرم بازار ہوں جو نفرت کے  <m> اس زمانے میں دل کی قیمت کیا  <e>
<s> کتنے چہرے لگے ہیں چہروں پر  <m> کیا حقیقت ہے اور سیاست کیا  <e>
<s> آپ مجھ سے ملے نہیں ہوتے  <m> اتنے شاید گلے نہیں ہوتے  <e>
<s> بات کرنی مجھے بھی آتی ہے  <m> ہونٹھ سب کے سلے نہیں ہوتے  <e>
<s> آ بھی جاؤ اداس رہتا ہوں  <m> اور مجھ سے گلے نہیں ہوتے  <e>
<s> آپ ہی سے بہاریں ہیں ورنہ  <m> باغ دل کے کھلے نہیں ہوتے  <e>
<s> دوستی راستے کی مت کرنا  <m> دل سفر میں ملے نہیں ہوتے  <e>
<s> کون کس کو یہاں دغا دے گا  <m> وقت سب کچھ ہمیں بتا دے گا  <e>
<s> باپ بیٹا جدا ہوئے جس دن  <m> گھر تباہی کا پھر پتا دے گا  <e>
<s> یاد اپنوں کی آئے گی اس پل  <m> جب کوئی بے سبب قضا دے گا  <e>
<s> اپنے کرموں کا لینا دینا ہے  <m> کون کس کو یہاں سزا دے گا  <e>
<s> دل مرا بے قرار رہتا ہے  <m> اک ترا انتظار رہتا ہے  <e>
<s> اک مسافر کے پاؤں میں چھالے  <m> اور رستہ غبار رہتا ہے  <e>
<s> وہ ستایا ہوا محبت کا  <m> ہر جگہ درکنار رہتا ہے  <e>
<s> گھر میں لڑکی جواں ہوئی ہے کیا  <m> فکر اب بے شمار رہتا ہے  <e>
<s> میرے سپنے میں آتا ہے اکثر  <m> وہ جو ندیا کے پار رہتا ہے  <e>
<s> وہ کٹا سا رہا زمانے سے  <m> اس کے دل میں غبار رہتا ہے  <e>
<s> جو مہاجر کٹا کٹا سا تھا  <m> گھر میں وہ تار تار رہتا ہے  <e>
<s> اس کو چھو کر سنور گیا ہوں میں  <m> سنگ خوشبو بکھر گیا ہوں میں  <e>
<s> نیک سیرت پری سا چہرہ تھا  <m> کر کے سجدہ گزر گیا ہوں میں  <e>
<s> جسم جاں سے جدا تو ہونا تھا  <m> کون جانے کدھر گیا ہوں میں  <e>
<s> لمس پا کر تمہارے پاؤں کا  <m> دل سے دل میں اتر گیا ہوں میں  <e>
<s> فیض اس کے بھلا نہ پاؤں گا  <m> یاد آئے جدھر گیا ہوں میں  <e>
<s> کام اک نیک ہو گیا مولا  <m> ڈوب کر پھر ابھر گیا ہوں میں  <e>
<s> زخم گہرا کہاں نہیں ہوتا  <m> حال دل کا بیاں نہیں ہوتا  <e>
<s> پیار دھوکا وفا جفا کیا کیا  <m> اس جہاں میں کہاں نہیں ہوتا  <e>
<s> پھر کہیں بھی سکوں نہیں ملتا  <m> وقت جب مہرباں نہیں ہوتا  <e>
<s> رات جلتی رہی تھی وہ شمع  <m> درد جس کا بیاں نہیں ہوتا  <e>
<s> شخص وہ کیا کمال کرتا ہے  <m> کام ہر بے مثال کرتا ہے  <e>
<s> حسن سو بار چپ رہے لیکن  <m> عشق پھر بھی سوال کرتا ہے  <e>
<s> کس کو اپنا کہیں بتا مولیٰ  <m> کون کس کا خیال کرتا ہے  <e>
<s> عشق کرنا اسے نبھا دینا  <m> درد ورنہ بے حال کرتا ہے  <e>
<s> لوگ اس کو نواز دیتے ہیں  <m> جو دلوں میں اجال کرتا ہے  <e>
<s> وہ بلائیں تو کیا تماشا ہو  <m> ہم نہ جائیں تو کیا تماشا ہو  <e>
<s> یہ کناروں سے کھیلنے والے  <m> ڈوب جائیں تو کیا تماشا ہو  <e>
<s> بندہ پرور جو ہم پہ گزری ہے  <m> ہم بتائیں تو کیا تماشا ہو  <e>
<s> آج ہم بھی تری وفاؤں پر  <m> مسکرائیں تو کیا تماشا ہو  <e>
<s> تیری صورت جو اتفاق سے ہم  <m> بھول جائیں تو کیا تماشا ہو  <e>
<s> وقت کی عمر کیا بڑی ہوگی  <m> اک ترے وصل کی گھڑی ہوگی  <e>
<s> دستکیں دے رہی ہے پلکوں پر  <m> کوئی برسات کی جھڑی ہوگی  <e>
<s> کیا خبر تھی کہ نوک خنجر بھی  <m> پھول کی ایک پنکھڑی ہوگی  <e>
<s> زلف بل کھا رہی ہے ماتھے پر  <m> چاندنی سے صبا لڑی ہوگی  <e>
<s> اے عدم کے مسافرو ہشیار  <m> راہ میں زندگی کھڑی ہوگی  <e>
<s> کیوں گرہ گیسوؤں میں ڈالی ہے  <m> جاں کسی پھول کی اڑی ہوگی  <e>
<s> التجا کا ملال کیا کیجے  <m> ان کے در پر کہیں پڑی ہوگی  <e>
<s> اے دل بے قرار چپ ہو جا  <m> جا چکی ہے بہار چپ ہو جا  <e>
<s> اب نہ آئیں گے روٹھنے والے  <m> دیدۂ اشک بار چپ ہو جا  <e>
<s> جا چکا کاروان لالہ و گل  <m> اڑ رہا ہے غبار چپ ہو جا  <e>
<s> چھوٹ جاتی ہے پھول سے خوشبو  <m> روٹھ جاتے ہیں یار چپ ہو جا  <e>
<s> ہم فقیروں کا اس زمانے میں  <m> کون ہے غم گسار چپ ہو جا  <e>
<s> حادثوں کی نہ آنکھ کھل جائے  <m> حسرت سوگوار چپ ہو جا  <e>
<s> چاندنی کو رسول کہتا ہوں  <m> بات کو با اصول کہتا ہوں  <e>
<s> جگمگاتے ہوئے ستاروں کو  <m> تیرے پاؤں کی دھول کہتا ہوں  <e>
<s> جو چمن کی حیات کو ڈس لے  <m> اس کلی کو ببول کہتا ہوں  <e>
<s> اتفاقاً تمہارے ملنے کو  <m> زندگی کا حصول کہتا ہوں  <e>
<s> آپ کی سانولی سی مورت کو  <m> ذوق یزداں کی بھول کہتا ہوں  <e>
<s> جب میسر ہوں ساغر و مینا  <m> برق پاروں کو پھول کہتا ہوں  <e>
<s> زخم دل پر بہار دیکھا ہے  <m> کیا عجب لالہ زار دیکھا ہے  <e>
<s> جن کے دامن میں کچھ نہیں ہوتا  <m> ان کے سینوں میں پیار دیکھا ہے  <e>
<s> خاک اڑتی ہے تیری گلیوں میں  <m> زندگی کا وقار دیکھا ہے  <e>
<s> تشنگی ہے صدف کے ہونٹوں پر  <m> گل کا سینہ فگار دیکھا ہے  <e>
<s> ساقیا اہتمام بادہ کر  <m> وقت کو سوگوار دیکھا ہے  <e>
<s> مسکراؤ بہار کے دن ہیں  <m> گل کھلاؤ بہار کے دن ہیں  <e>
<s> دختران چمن کے قدموں پر  <m> سر جھکاؤ بہار کے دن ہیں  <e>
<s> مے نہیں ہے تو اشک غم ہی سہی  <m> پی بھی جاؤ بہار کے دن ہیں  <e>
<s> تم گئے رونق بہار گئی  <m> تم نہ جاؤ بہار کے دن ہیں  <e>
<s> ہاں کوئی واردات ساغر و مے  <m> کچھ سناؤ بہار کے دن ہیں  <e>
<s> جھوم کر گاؤ میں شرابی ہوں  <m> رقص فرماؤ میں شرابی ہوں  <e>
<s> ایک سجدہ بنام مے خانہ  <m> دوستو آؤ میں شرابی ہوں  <e>
<s> لوگ کہتے ہیں رات بیت چکی  <m> مجھ کو سمجھاؤ میں شرابی ہوں  <e>
<s> آج ان ریشمی گھٹاؤں کو  <m> یوں نہ بکھراؤ میں شرابی ہوں  <e>
<s> حادثے روز ہوتے رہتے ہیں  <m> بھول بھی جاؤ میں شرابی ہوں  <e>
<s> مجھ پہ ظاہر ہے آپ کا باطن  <m> منہ نہ کھلواؤ میں شرابی ہوں <e>
<s> جو رہین تغیرات نہیں  <m> موت ہے موت وہ حیات نہیں  <e>
<s> کچھ بہاروں ہی پہ نہیں موقوف  <m> میری وحشت کو بھی ثبات نہیں  <e>
<s> مسئلے حسن کے بھی نازک ہیں  <m> عشق ہی کے معاملات نہیں  <e>
<s> آج سے دل یہ بزم ہے ان کی  <m> یہ حریم تصورات نہیں  <e>
<s> شاخ گل ہو کہ گردن مینا  <m> میرے ہاتھوں میں ان کا ہات نہیں  <e>
<s> کعبہ و دیر کو ثبات ہے کب  <m> میکدے کو اگر ثبات نہیں  <e>
<s> کون پرسان حال ہے میرا  <m> زندہ رہنا کمال ہے میرا  <e>
<s> تو نہیں تو ترا خیال سہی  <m> کوئی تو ہم خیال ہے میرا  <e>
<s> میرے اعصاب دے رہے ہیں جواب  <m> حوصلہ کب نڈھال ہے میرا  <e>
<s> چڑھتا سورج بتا رہا ہے مجھے  <m> بس یہیں سے زوال ہے میرا  <e>
<s> سب کی نظریں مری نگاہ میں ہیں  <m> کس کو کتنا خیال ہے میرا  <e>
<s> زندگی بھر میں سرگرانی سے  <m> ایسے کھیلا ہوں جیسے پانی سے  <e>
<s> کتنے ہی غم نکھرنے لگتے ہیں  <m> ایک لمحے کی شادمانی سے  <e>
<s> ہر کہانی مری کہانی تھی  <m> جی نہ بہلا کسی کہانی سے  <e>
<s> صرف وقتی سکون ملتا ہے  <m> پیاس بجھتی نہیں ہے پانی سے  <e>
<s> حملہ آور کوئی عقب سے ہے  <m> یہ تعاقب میں کون کب سے ہے  <e>
<s> شہر میں خواب کا رواج نہیں  <m> نیند کی ساز باز سب سے ہے  <e>
<s> لوگ لمحوں میں زندہ رہتے ہیں  <m> وقت اکیلا اسی سبب سے ہے  <e>
<s> ہم خیالوں کے مشربوں کا زوال  <m> خوف سے جبر سے طلب سے ہے  <e>
<s> شعلہ باروں کے خاندان سے ہوں  <m> روح میں روشنی نسب سے ہے  <e>
<s> ڈرتا رہتا ہوں ہم نشینوں میں  <m> ایک پتھر ہوں آبگینوں میں  <e>
<s> بات کرنا جنہیں نہیں آتی  <m> آج وہ بھی ہیں نکتہ چینوں میں  <e>
<s> جو بھنور کو سمجھتے ہیں ساحل  <m> ایسے بھی لوگ ہیں سفینوں میں  <e>
<s> محتسب گن لے انگلیوں ہی پر  <m> چند ہی رند ہیں کمینوں میں  <e>
<s> خضر گزرے تھے شہر سے اپنے  <m> ہم بھی تھے ایک راہ بینوں میں  <e>
<s> بیعت حق کی بات کیا کرتے  <m> ہاتھ لرزاں تھے آستینوں میں  <e>
<s> تم سمجھ لیتے گر پریشانی  <m> ہم کو ہو جاتی تھوڑی آسانی  <e>
<s> کیسا مارا تھا اس نے حرفوں کو  <m> لفظ بھاگے اٹھا اٹھا معنی  <e>
<s> آپ کی بات کو رقم کر کے  <m> ہم نے پانی پہ لکھ دیا پانی  <e>
<s> کوئی پاگل ہے آ کے پوچھے گا  <m> آپ سے آپ کی پریشانی  <e>
<s> ڈال دو کچھ ہواؤں کے سر پہ  <m> اتنی اچھی نہیں ہے عریانی  <e>
<s> ہم کو آنا ہے بیچ میں ان کے  <m> بات بالکل بگڑ گئی یعنی  <e>
<s> میری دنیا کو لوٹنے والی  <m> آگ لگ جائے تجھ کو مر جانی  <e>
<s> اور کچھ دن گزرنے دے میرے  <m> دھول چاٹے گی تیری تابانی  <e>
<s> ڈھونڈھتی ہے نگاہ بھگدڑ میں  <m> کوئی صورت ہو جانی پہچانی  <e>
<s> جس کو لانا ہے لے کے آ جانا  <m> ہم کھڑے ہیں لے دشمن جانی  <e>
<s> غم سے فرصت نہیں کہ تجھ سے کہیں  <m> تجھ کو رغبت نہیں کہ تجھ سے کہیں  <e>
<s> ہجر پتھر گڑا ہے سینے میں  <m> پر وہ شدت نہیں کہ تجھ سے کہیں  <e>
<s> آرزو کسمسائے پھرتی ہے  <m> کوئی صورت نہیں کہ تجھ سے کہیں  <e>
<s> خامشی کی زباں سمجھ لینا  <m> اپنی عادت نہیں کہ تجھ سے کہیں  <e>
<s> درد حد سے سوا تو ہے لیکن  <m> ایسی حالت نہیں کہ تجھ سے کہیں  <e>
<s> اور کس شے سے داغ دل دھوئیں  <m> کیا کریں گر نہ اس قدر روئیں  <e>
<s> دل تو پتھر بنا دیا تو نے  <m> آرزو کس زمین میں بوئیں  <e>
<s> ہم کسی بات سے نہیں ڈرتے  <m> ہم نے پایا ہی کیا ہے جو کھوئیں  <e>
<s> آج فرصت ملی ہیں مدت بعد  <m> آؤ تنگئ وقت پر روئیں  <e>
<s> رابطہ اک حسین ٹوٹا ہے  <m> پھول تازہ ترین ٹوٹا ہے  <e>
<s> دل تو کامن سی چیز ہے یارو  <m> مجھ سے اس کا یقین ٹوٹا ہے  <e>
<s> اتنے جگنو کہاں سے آئے ہیں  <m> کیا ستارا مہین ٹوٹا ہے  <e>
<s> اب کے تو اشک بھی نہیں آئے  <m> اب کے دل بہترین ٹوٹا ہے  <e>
<s> ہنستی آنکھوں میں ٹوٹے سپنے ہیں  <m> ہے مکاں پر مکین ٹوٹا ہے  <e>
<s> سر سے اک قطرہ خوں نہیں نکلا  <m> ہاں ابھی تک جنوں نہیں نکلا  <e>
<s> آنکھ تک آ کے بن گیا آنسو  <m> درد دل جوں کا توں نہیں نکلا  <e>
<s> ہائے قسمت تمام عمر میں بھی  <m> ایک پل پر سکوں نہیں نکلا  <e>
<s> یوں تسلی مجھے وہ دیتا ہے  <m> میں ترے دل میں ہوں نہیں نکلا  <e>
<s> درد سے جاں نکل گئی لیکن  <m> تیر کا کیا کروں نہیں نکلا  <e>
<s> کیوں نہ اب اس کے رو بہ رو روئیں  <m> اب کے آنسو نہیں لہو روئیں  <e>
<s> میں زیادہ نہ آپ کم رؤو  <m> پاس آؤ کہ ہو بہ ہو روئیں  <e>
<s> کون ہے کس کو فرق پڑتا ہے  <m> گھر میں روئیں کہ کو بہ کو روئیں  <e>
<s> خشک آنکھوں کا رونا بھی کیا ہے  <m> آنسوؤں سے کریں وضو روئیں  <e>
<s> وقت رخصت ہے سو خدا کے لیے  <m> رکھ لیں آنکھوں کی آبرو روئیں  <e>
<s> ہائے چھن جائے گا ہمارا درد  <m> زخم ہونے لگے رفو روئیں  <e>
<s> ہاں ابھی اشک درد دیتے ہیں  <m> دھیرے دھیرے بنے گی خو روئیں  <e>
<s> حاصل زیست عشق ہی تو نہیں  <m> چشم و ابرو ہی زندگی تو نہیں  <e>
<s> زلف شب رنگ و چشم سحر انداز  <m> یہ بہت کچھ ہیں پر یہی تو نہیں  <e>
<s> میرے لب تک ترے تغافل کی  <m> بات آئی مگر کہی تو نہیں  <e>
<s> آپ ناراض ہو گئے اتنا  <m> یہ کوئی ایسی بات بھی تو نہیں  <e>
<s> شب کی زلفیں سنوارتا ہوا میں  <m> یہ ترے ساتھ جاگتا ہوا میں  <e>
<s> رشتۂ جاں سے کٹ گیا یکسر  <m> کچھ تعلق نباہتا ہوا میں  <e>
<s> وہ سر بزم جھومتا ہوا تو  <m> یہ سر رہ کراہتا ہوا میں  <e>
<s> وہ سر شاخ تو مہکتا ہوا  <m> اور سر خاک سوکھتا ہوا میں  <e>
<s> گر گیا تھک کے اپنے قدموں میں  <m> تجھ سے تجھ کو ہی مانگتا ہوا میں  <e>
<s> عکس در عکس پھیلتا ہوا تو  <m> خواب در خواب بھاگتا ہوا میں  <e>
<s> تیرے سرسبز موسموں سے جدا  <m> دشت کی خاک پھانکتا ہوا میں  <e>
<s> اپنے تازہ وجود میں گم ہوں  <m> تجھے نسلوں سے کھوجتا ہوا میں  <e>
<s> مجھے قرنوں میں سوچتا ہوا تو  <m> تجھے صدیوں میں ڈھونڈھتا ہوا میں  <e>
<s> یہ مرا درد بھولتا ہوا تو  <m> یہ تری خیر مانگتا ہوا میں  <e>
<s> عدل کی مصلحت کا آئینہ  <m> یہ سر دار جھولتا ہوا میں  <e>
<s> کھول کر بات کا بھرم دونوں  <m> کم سخن ہو گئے ہیں ہم دونوں  <e>
<s> ہو گئے اب جدا تو کیا کہیے  <m> تھے خطا کار بیش و کم دونوں  <e>
<s> جب ملیں گے تو بھول جائیں گے  <m> جو ابھی سوچتے ہیں ہم دونوں  <e>
<s> دفعتاً سامنا ہوا اپنا  <m> جی اٹھے جیسے ایک دم دونوں  <e>
<s> ہجرت و ہجر سے بچائے خدا  <m> مجھ کو لاحق ہیں آج غم دونوں  <e>
<s> اب یہی ایک راہ بچتی ہے  <m> بس یہیں روک لیں قدم دونوں  <e>
<s> مجھ پہ گزرا ہے وقت ہجر و وصال  <m> دل نے دیکھے ہیں زیر و بم دونوں  <e>
<s> جب نمٹ جائیں گے یہ ہنگامے  <m> پھر سے ہو جائیں گے بہم دونوں  <e>
<s> زمزمہ اضطراب کچھ بھی نہ تھا  <m> عشق خانہ خراب کچھ بھی نہ تھا  <e>
<s> میرا سب کچھ تھا صرف ایک سوال  <m> اور اس کا جواب کچھ بھی نہ تھا  <e>
<s> سانس تک تو گنے چنے ہوئے تھے  <m> کچھ نہ تھا بے حساب کچھ بھی نہ تھا  <e>
<s> سجدۂ شکر نے بچایا ہے  <m> ورنہ میرا ثواب کچھ بھی نہ تھا  <e>
<s> اب تجھے دیکھ کر یہ جانا ہے  <m> وہ جو دیکھا تھا خواب کچھ بھی نہ تھا  <e>
<s> لے کے یادوں کے آج نذرانے  <m> اے وطن آئے تیرے دیوانے  <e>
<s> کوئی گلشن پرست کیا جانے  <m> پھول میں کس قدر ہیں ویرانے  <e>
<s> ہم کو جو کچھ دیا ہے دنیا نے  <m> ہم سمجھتے ہیں یا خدا جانے  <e>
<s> دیر و کعبہ میں جی نہیں لگتا  <m> دل سلامت ہزار ویرانے  <e>
<s> جن کو بے اعتبار سمجھا ہے  <m> کام آئیں گے یہ ہی دیوانے  <e>
<s> آدمی اک تضاد باہم ہے  <m> کبھی جنت کبھی جہنم ہے  <e>
<s> غم ہے اک نعمت خداوندی  <m> جتنا برتو اسی قدر کم ہے  <e>
<s> التفات آپ کا بجا لیکن  <m> کیا خوشی ہے کہ آنکھ پر نم ہے  <e>
<s> بجھ رہے ہیں چراغ دیر و حرم  <m> دل جلاؤ کہ روشنی کم ہے  <e>
<s> اب کسی سے گلہ نہیں مجھ کو  <m> اپنی دنیا ہی اپنا عالم ہے  <e>
<s> ہم نے آداب غم کا پاس کیا  <m> نقد جاں کو زیاں قیاس کیا  <e>
<s> زیست کے تجربات کا ہم نے  <m> مثل آئینہ انعکاس کیا  <e>
<s> خبر آگہی کے پردے میں  <m> عمر بھر ماتم حواس کیا  <e>
<s> تہمت شعلۂ زباں لے کر  <m> صورت زخم التماس کیا  <e>
<s> کیسے اک لفظ میں بیاں کر دوں  <m> دل کو کس بات نے اداس کیا  <e>
<s> آ گیا جب سلیقۂ تعمیر  <m> قصر ہستی کو بے اساس کیا  <e>
<s> اک شرار گرفتہ رنگ ہوں میں  <m> پھول سے لے کے تا بہ سنگ ہوں میں  <e>
<s> باد صرصر کی طرح گرم عناں  <m> سینۂ ریگ کی امنگ ہوں میں  <e>
<s> ذرہ ذرہ نے کر دیا حیراں  <m> اور حیرانیوں پہ دنگ ہوں میں  <e>
<s> فتح بھی اک شکست ہی ہوگی  <m> آرزوؤں سے محو جنگ ہوں میں  <e>
<s> کیسے تجھ کو بہا کے لے جاؤں  <m> موج ہمسایۂ نہنگ ہوں میں  <e>
<s> شہر و صحرا کی کچھ نہیں تخصیص  <m> وسعت دشت جاں سے تنگ ہوں میں  <e>
<s> کس نے دیکھا فشار موجۂ جاں  <m> آج تک آب زیر سنگ ہوں میں  <e>
<s> حسن مطلق ہے کیا کسے معلوم  <m> ابتدا انتہا کسے معلوم  <e>
<s> میری بیتابیوں کی کھا کے قسم  <m> برق نے کیا کیا کسے معلوم  <e>
<s> دن دہاڑے شباب کے ہاتھوں  <m> ہائے میں لٹ گیا کسے معلوم  <e>
<s> میری کچھ گرم و سرد آہوں سے  <m> آسماں کیا ہوا کسے معلوم  <e>
<s> حسن کا ہر خیال روشن ہے  <m> عشق کا مدعا کسے معلوم  <e>
<s> تیری آنکھوں سے دوستی ہوئی ہے  <m> تب کہیں جا کے روشنی ہوئی ہے  <e>
<s> اب تجھے عذر کیا ہے آنے میں  <m> دیکھ برسات بھی تھمی ہوئی ہے  <e>
<s> یہ خسارہ تو میں اٹھا چکی ہوں  <m> یہ محبت تو میں نے کی ہوئی ہے  <e>
<s> صرف یہ شام ہی نہیں ہے سرد  <m> برف باتوں میں بھی جمی ہوئی ہے  <e>
<s> تم سے اتنا بھی کہہ نہیں پائی  <m> تم سے مل کر مجھے خوشی ہوئی ہے  <e>
<s> اتنے برہم ہو کس لیے آخر  <m> کیا محبت میں کچھ کمی ہوئی ہے  <e>
<s> جس میں دل کش وفا کا پھول نہیں  <m> ایسی چاہت مجھے قبول نہیں  <e>
<s> تو جسے روند کے گزر جائے  <m> میں تری راہ کی وہ دھول نہیں  <e>
<s> کیوں ہو لاحق مجھے پشیمانی  <m> عشق کرنا تو کوئی بھول نہیں  <e>
<s> میری خوشیاں بھی اس کے ساتھ گئیں  <m> کون کہتا ہے میں ملول نہیں  <e>
<s> وہ محبت کا راستہ کب ہے  <m> جس میں پتھر نہیں ببول نہیں  <e>
<s> جیسے گزرے گزار دے اس کو  <m> زندگی مختصر ہے طول نہیں  <e>
<s> ہر گھڑی مجھ کو بے قرار نہ کر  <m> زندگی میری سوگوار نہ کر  <e>
<s> جس کے ساحل کا کچھ پتا ہی نہیں  <m> ایسی کشتی کو اختیار نہ کر  <e>
<s> بے خودی میری بے خودی نہ رہے  <m> اتنا احسان غم گسار نہ کر  <e>
<s> اس قدر مجھ پہ التفات و کرم  <m> میرے محسن تو شرمسار نہ کر  <e>
<s> پاک کر لے ہوس سے دل پہلے  <m> کون کہتا ہے تجھ کو پیار نہ کر  <e>
<s> اپنے وعدے کا رکھ بھرم اے دوست  <m> کشت امید ریگ زار نہ کر  <e>
<s> خیر خواہی کے نام پر ہرگز  <m> میرے عیبوں کا اشتہار نہ کر  <e>
<s> آدمی ہے تو آدمی ہی رہ  <m> آدمیت کو داغ دار نہ کر  <e>
<s> زندگی کے طلسم پڑھ رہا ہوں  <m> قفل کھلنے کا اسم پڑھ رہا ہوں  <e>
<s> حسن پر بعد میں کروں گا بات  <m> میں ابھی تیرا جسم پڑھ رہا ہوں  <e>
<s> کیوں نہ ٹوٹے گا نفرتوں کا فسوں  <m> میں محبت کا اسم پڑھ رہا ہوں  <e>
<s> اس کی آنکھوں میں ہیں چھپے جو راز  <m> ان کا سارا طلسم پڑھ رہا ہوں  <e>
<s> شاعری میں نئی جہت رکھی  <m> میں نے اپنی الگ لغت رکھی  <e>
<s> کوئی تعمیر کس طرح ہوتی  <m> ساری بنیاد تھی غلط رکھی  <e>
<s> مجھ کو بخشا نہیں کمال کوئی  <m> اس نے مجھ میں یہی صفت رکھی  <e>
<s> مال خیرات کر دیا سارا  <m> صرف کشکول میں بچت رکھی  <e>
<s> اس نے چاہا غلام بن جاؤں  <m> سامنے میرے سلطنت رکھی  <e>
<s> پہلے پہلی پرت بچھائی اور  <m> اور پھر دوسری پرت رکھی  <e>
<s> تھک گیا میں تو جھانک کر دیکھا  <m> مجھ میں چلنے کی تھی سکت رکھی  <e>
<s> میکدے سے ایاغ لے آئے  <m> ہم بھی اپنا سراغ لے آئے  <e>
<s> کچھ نہیں بس تمہاری محفل سے  <m> بد گمانی کے داغ لے آئے  <e>
<s> بات دل کی تھی دل سے ہو جاتی  <m> بیچ میں تم دماغ لے آئے  <e>
<s> خانۂ دل میں روشنی کے لیے  <m> ہم فلک سے چراغ لے آئے  <e>
<s> خامشی سے کہو ذرا خاموش  <m> سن رہا ہے مرا خدا خاموش  <e>
<s> ایک میں ہی تھا بولنے والا  <m> وہ بھی تو نے کرا دیا خاموش  <e>
<s> کر رہی تھی کلام خاموشی  <m> اس لیے ہونا پڑ گیا خاموش  <e>
<s> میں نے دیکھا ہے لوگ ہوتے ہیں  <m> اس سے کر کے مکالمہ خاموش  <e>
<s> زندگی کی یہی کہانی ہے  <m> ابتدا شور انتہا خاموش  <e>
<s> گفتگو کرنی تھی مجھے لیکن  <m> میں تری بزم سے اٹھا خاموش  <e>
<s> کرب ہی کرب سہ رہا ہوں میں  <m> پاؤں زنجیر راستہ خاموش  <e>
<s> گو ترے شہر میں بھی رات رہے  <m> صبح تک تشنۂ حیات رہے  <e>
<s> درد کا چاند بجھ گیا لیکن  <m> غم کے تارے تمام رات رہے  <e>
<s> اور بھی ہیں تعلقات مگر  <m> غم کے رشتے سے میری بات رہے  <e>
<s> زندگی میں اجل سے پہلے ہی  <m> کیسے جانکاہ سانحات رہے  <e>
<s> عشق ہے یار کا خدا حافظ  <m> امر دشوار کا خدا حافظ  <e>
<s> پیچ مجھ پر پڑے جو پڑنا ہو  <m> زلف خم دار کا خدا حافظ  <e>
<s> سر جو ٹکراتا ہوں تو کہتے ہیں  <m> میری دیوار کا خدا حافظ  <e>
<s> سرفروشوں کی چشم بد نہ پڑے  <m> ان کی تلوار کا خدا حافظ  <e>
<s> دفن ہم ہو چکے تو کہتے ہیں  <m> اس گنہ گار کا خدا حافظ  <e>
<s> دشت چھوٹا تو آبلوں نے کہا  <m> یاں کے ہر خار کا خدا حافظ  <e>
<s> بات کرنے میں ہونٹ لڑتے ہیں  <m> ایسے تکرار کا خدا حافظ  <e>
<s> بلبلیں قید باغباں غافل  <m> گل زردار کا خدا حافظ  <e>
<s> گفتگو ہو دبی زبان بہت  <m> ہیں لگائے رقیب کان بہت  <e>
<s> کیوں نہ گردش اٹھائے جان بہت  <m> ایک میں اور آسمان بہت  <e>
<s> گالیوں کی روش کو کم کیجے  <m> آپ کی چلتی ہے زبان بہت  <e>
<s> دل کلیجہ دماغ سینہ و چشم  <m> ان کے رہنے کے ہیں مکان بہت  <e>
<s> تم اگر دو نہ پیرہن اپنا  <m> چرخ سے مانگ لوں کفن اپنا  <e>
<s> آگے کرتے تھے اس طرح پامال  <m> یاد تو کیجئے چلن اپنا  <e>
<s> آج ہم جان دینے آئے ہیں  <m> کچھ دکھاتے ہو بانکپن اپنا  <e>
<s> شانہ زلفوں میں واں نہیں الجھا  <m> سانپ دکھلا رہا ہے پھن اپنا  <e>
<s> یاد رکھیو ہماری پامالی  <m> بھولیو مت کبھی چلن اپنا  <e>
<s> یا کہو ہم کنویں میں ڈوب مریں  <m> یا دکھاؤ کوچۂ ذقن اپنا  <e>
<s> ہم وہ بلبل نہیں جو باغ کو جائیں  <m> کوچۂ یار ہے چمن اپنا  <e>
<s> ہم کو دکھلا کے تنگ کرتے ہیں  <m> گہ کمر اپنی گہ دہن اپنا  <e>
<s> زلف شب رنگ جو بنائی ہے  <m> ان دنوں شانے کی بن آئی ہے  <e>
<s> حیف ثابت ہے جیب نے دامن  <m> اور جنون میں بہار آئی ہے  <e>
<s> کہے پروانہ شمع رو تجھ کو  <m> اس کی آنکھوں میں چربی چھائی ہے  <e>
<s> میری ان کی بگاڑ ہونے سے  <m> خوب اغیار کی بن آئی ہے  <e>
<s> پانی مانگے گا کیا دہان زخم  <m> تیغ اک آب دار کہانی ہے  <e>
<s> کلمہ ان بتوں نے پڑھوایا  <m> خوبروئی ہے یا خدائی ہے  <e>
<s> ہمہ تن ہو گئے ہیں آئینہ  <m> خود نمائی سی خود نمائی ہے  <e>
<s> ان کی چٹکی میں دل نہ مل جاتا  <m> تو یہ سکہ ہمارا چل جاتا  <e>
<s> شمع تھا یار جو پگھل جاتا  <m> اور میں پروانہ تھا جو جل جاتا  <e>
<s> کیا کہیں سیر کو وہ گل نہ گیا  <m> باغ کا رنگ ہی بدل جاتا  <e>
<s> گور ہی سے نہ بن پڑی ورنہ  <m> اژدہا تو ہمیں نگل جاتا  <e>
<s> اب تو پستاں نکالئے صاحب  <m> اتنے سن میں انار پھل جاتا  <e>
<s> صدمے گھیرے ہیں ہجر میں دم کو  <m> سانس پاتا تو یہ نگل جاتا  <e>
<s> دل دیا ہے دلاوری ہی تو ہے  <m> جان بھی اس کو دیں گے جی ہی تو ہے  <e>
<s> کیوں حسینوں کی آنکھ سے نہ لڑے  <m> میری پتلی کی مردمی ہی تو ہے  <e>
<s> نہ ہوئی ہم سے عمر بھر سیدھی  <m> ابروئے یار کی کجی ہی تو ہے  <e>
<s> عارض اس کا نہ دیکھوں مر جاؤں  <m> زندگی میری عارضی ہی تو ہے  <e>
<s> نہ ہنسے وہ نہ گل دہن کا کھلا  <m> ابھی نام خدا کلی ہی تو ہے  <e>
<s> کی خطابت کو گر خدا سمجھا  <m> بندہ بھی آخر آدمی ہی تو ہے  <e>
<s> گال میں واں ہوا کے صدمہ سے  <m> پڑ گیا نیل نازکی ہی تو ہے  <e>
<s> عشق کرنے میں دل بھی کیا ہے شوخ  <m> سیکڑوں میں سے اک چنا ہے شوخ  <e>
<s> یہ بھی شوخی نئی نکالی ہے  <m> آج دشمن سے کچھ خفا ہے شوخ  <e>
<s> اپنی آنکھوں میں رات دن رکھ کر  <m> میں نے خود اس کو کر دیا ہے شوخ  <e>
<s> اشک خوں میرے دیکھ کر بولے  <m> اس سے تو کچھ مری حنا ہے شوخ  <e>
<s> آنکھ سے گر کے گود میں مچلا  <m> طفل اشک ایسا ہو گیا ہے شوخ  <e>
<s> بوسہ ہر وقت رخ کا لیتا ہے  <m> کس قدر گیسوئے دوتا ہے شوخ  <e>
<s> چھیڑتی ہے تمہارے زلفوں کو  <m> کس بلا کی مگر صبا ہے شوخ  <e>
<s> بر میں آئینہ کے لیا نہ قرار  <m> جان من عکس بھی ترا ہے شوخ  <e>
<s> میرے دکھ کی کوئی دوا نہ کرو  <m> مجھ کو مجھ سے ابھی جدا نہ کرو  <e>
<s> ناخدا کو خدا کہا ہے تو پھر  <m> ڈوب جاؤ خدا خدا نہ کرو  <e>
<s> یہ سکھایا ہے دوستی نے ہمیں  <m> دوست بن کر کبھی وفا نہ کرو  <e>
<s> عشق ہے عشق یہ مذاق نہیں  <m> چند لمحوں میں فیصلہ نہ کرو  <e>
<s> دل کے دیوار و در پہ کیا دیکھا  <m> بس ترا نام ہی لکھا دیکھا  <e>
<s> تیری آنکھوں میں ہم نے کیا دیکھا  <m> کبھی قاتل کبھی خدا دیکھا  <e>
<s> اپنی صورت لگی پرائی سی  <m> جب کبھی ہم نے آئینہ دیکھا  <e>
<s> ہائے انداز تیرے رکنے کا  <m> وقت کو بھی رکا رکا دیکھا  <e>
<s> تیرے جانے میں اور آنے میں  <m> ہم نے صدیوں کا فاصلہ دیکھا  <e>
<s> پھر نہ آیا خیال جنت کا  <m> جب ترے گھر کا راستہ دیکھا  <e>
<s> ہر طرف یار کا تماشا ہے  <m> اس کے دیدار کا تماشا ہے  <e>
<s> عشق اور عقل میں ہوئی ہے شرط  <m> جیت اور ہار کا تماشا ہے  <e>
<s> خلوت انتظار میں اس کی  <m> در و دیوار کا تماشا ہے  <e>
<s> سینۂ داغ داغ میں میرے  <m> صحن گل زار کا تماشا ہے  <e>
<s> یار کو بے حجاب دیکھا ہوں  <m> میں سمجھتا ہوں خواب دیکھا ہوں  <e>
<s> یہ عجب ہے کہ دن کوں تاریکی  <m> رات کوں آفتاب دیکھا ہوں  <e>
<s> نسخۂ حسن میں ترے قد کوں  <m> مصرع انتخاب دیکھا ہوں  <e>
<s> کس ستی اب امید لطف رکھوں  <m> تجھ نگہ سیں عتاب دیکھا ہوں  <e>
<s> اب ہوا سب سیں فارغ التحصیل  <m> بے خودی کی کتاب دیکھا ہوں  <e>
<s> لشکر عشق جب سیں آیا ہے  <m> ملک دل کوں خراب دیکھا ہوں  <e>
<s> مجلس چشم مست ساقی میں  <m> دور جام شراب دیکھا ہوں  <e>
<s> اے صنم تجھ برہ میں روتا ہوں  <m> اشک خونیں سیں منہ کوں دھوتا ہوں  <e>
<s> بندگی میں مجھے قبول کرو  <m> میں تمہارا غلام ہوتا ہوں  <e>
<s> بارش آب اشک ہے درکار  <m> داغ ہجراں کے بیج بوتا ہوں  <e>
<s> بولتا ہوں جو وو بلاتا ہے  <m> تن کے پنجرے میں اس کا طوطا ہوں  <e>
<s> مت کہو مجھ سیں قصۂ فرہاد  <m> خواب شیریں میں آج سوتا ہوں  <e>
<s> خاک ہوں اعتبار کی سوگند  <m> مضطرب ہوں قرار کی سوگند  <e>
<s> مثل آئینہ پاک بازی میں  <m> صاف دل ہوں غبار کی سوگند  <e>
<s> حوض کوثر سیں پیاس بجھتی نہیں  <m> اوس لب آب دار کی سوگند  <e>
<s> معتبر نہیں جمال ظاہر کا  <m> گردش روزگار کی سوگند  <e>
<s> ہجر کی آگ میں عذاب نہ دے  <m> مثل سیماب اضطراب نہ دے  <e>
<s> صندلی حسن ہے ترا درکار  <m> درد سر کوں مرے گلاب نہ دے  <e>
<s> بس ترا دور چشم اے ساقی  <m> ہوش کھونے مجھے شراب نہ دے  <e>
<s> زاہد خشک کوں شراب نہ دے  <m> آگ دے خار و خس کو آب نہ دے  <e>
<s> اپنے ماروں کو مت پریشاں کر  <m> زلف مشکیں کوں پیچ و تاب نہ دے  <e>
<s> عاشقوں کوں ہے لذت دشنام  <m> ہر کمینے کوں یہ خطاب نہ دے  <e>
<s> کس نے اے بحر حسن تجھ کوں کہا  <m> کہ کسی تشنہ لب کوں آب نہ دے  <e>
<s> زلف مشکین یار قہری ہے  <m> کیا قیامت کا ناگ زہری ہے  <e>
<s> دھوپ سیں غم کی تازگی ہے اسے  <m> دل نہیں ہے گل دوپہری ہے  <e>
<s> ذاکر غم کوں دل کے حلقے میں  <m> نالہ و آہ ذکر جہری ہے  <e>
<s> دامن یار نہیں کناری دار  <m> صفحۂ جدول سنہری ہے  <e>
<s> جان جاتا ہے اب تو آ جانی  <m> ہجر کی آگ پر چھڑک پانی  <e>
<s> دامن و آستیں کوں رو رو کر  <m> خون دل سیں کیا ہوں افشانی  <e>
<s> زلف تیری سیں داد پاؤں گا  <m> ہات آئی ہے اب پریشانی  <e>
<s> لالہ رو پھر بہار آئی ہے  <m> کیوں نہ ہوئے پھول کی فراوانی  <e>
<s> عشق کی جو لگن نہیں دیکھا  <m> وو برہ کی اگن نہیں دیکھا  <e>
<s> قدر مج اشک کی وو کیا جانے  <m> جس نے در عدن نہیں دیکھا  <e>
<s> تج گلی میں جو کوئی کیا مسکن  <m> پھر کر اس نے وطن نہیں دیکھا  <e>
<s> آرزو ہے کہ زلف کوں کھولے  <m> میں نے کالی رین نہیں دیکھا  <e>
<s> لب رنگیں دکھا اے معدن حسن  <m> میں عقیق یمن نہیں دیکھا  <e>
<s> ٹک زمیں پر قدم رکھو ساجن  <m> آج نقش چرن نہیں دیکھا  <e>
<s> دل عبث تشنہ لب ہے کوثر کا  <m> پیو کا چاہ ذقن نہیں دیکھا  <e>
<s> غنچۂ گل کوں دیکھ گلشن میں  <m> گر توں پیو کا دہن نہیں دیکھا  <e>
<s> مجلس عیش گرم ہو یارب  <m> یار اگر ہووے شمع بزم طرب  <e>
<s> خون دل آنسوؤں میں صرف ہوا  <m> گر گئی یہ بھری گلابی سب  <e>
<s> مہر ہے داغ غم سیں دل کی برات  <m> نقد دیدار ہے ہماری طلب  <e>
<s> چاہئے زاہدوں کوں حجرۂ تنگ  <m> باغ عاشق ہے وسعت مشرب  <e>
<s> دل مرا ہے ترے تغافل سیں  <m> عندلیب گل بہار غضب  <e>
<s> دل کی جاگیر ہے جمال آباد  <m> جب سیں پایا ہے عشق کا منصب  <e>
<s> نہ ملے جب تلک وصال اس کا  <m> تب تلک فوت ہے مرا مطلب  <e>
<s> گل کی مانند مت پریشاں ہو  <m> بند کر مثل غنچہ اپنے لب  <e>
<s> کیا بلا سحر ہیں سجن کے نین  <m> ہے خجل جس انگے ہرن کے نین  <e>
<s> مجھ پہ کرتے ہیں یار کا جادو  <m> اس ستم گار سحر فن کے نین  <e>
<s> گردش مے سوں آج فارغ ہے  <m> جن نے دیکھے ہیں خوش نین کے نین  <e>
<s> آرزو میں تری اے نور نظر  <m> منتظر ہوں کھلے ہیں من کے نین  <e>
<s> شور ڈالے ہیں سارے عالم میں  <m> دلبر شکریں سخن کے نین  <e>
<s> گل نرگس اگر نہیں دیکھا  <m> دیکھ یکبار گل بدن کے نین  <e>
<s> جب سیں دیکھا ہوں یار کی صورت  <m> گل کوں بوجھا ہوں خار کی صورت  <e>
<s> کیوں نہ ہوئے قتل دم بدم عاشق  <m> ہیں بھویں ذو الفقار کی صورت  <e>
<s> مجھ کوں آئینۂ تصور ہے  <m> دلبر گلعذار کی صورت  <e>
<s> دل نے میرے کیا ہے طوق گلو  <m> زلف گل رو ہے ہار کی صورت  <e>
<s> ناامیدی میں جلوۂ دیدار  <m> ہے خزاں میں بہار کی صورت  <e>
<s> صفحۂ دل پہ سینہ چاکوں کے  <m> نقش ہے اس نگار کی صورت  <e>
<s> عشق میں آ کہ عقل کوں کھوناں  <m> باخرد ہو کے بے خرد ہوناں  <e>
<s> فرش مخمل سیں مجھ کوں بہتر ہے  <m> غم کے کانٹوں کی سیج پر سوناں  <e>
<s> ابر رحمت ہے بیج وحدت کا  <m> کنج مخفی کے کھیت میں بوناں  <e>
<s> خندۂ گل ہے گریۂ شبنم  <m> ہے ہنسی یار کی مرا روناں  <e>
<s> روپ درسن دکھا اے سیمیں تن  <m> نہیں تو جاتا ہے ہات سیں سوناں  <e>
<s> گرد غم سیں جو دل ہوا میلا  <m> اپنے آنسو کے آب سیں دھوناں  <e>
<s> سینہ صافی کی ہے جسے عینک  <m> اس کوں دیدار یار ہے بے شک  <e>
<s> صفحۂ دل کوں داغ کی کر مہر  <m> عشق کے شاہ نے دیا دستک  <e>
<s> رہزن عقل سیں نہیں وسواس  <m> ہوں حمایت میں عشق کی جب تک  <e>
<s> بوالہوس سوز دل کوں کیا جانے  <m> نہ جلے ہرگز آگ میں ابرک  <e>
<s> غیر کا نقش غیر نقش نگار  <m> صفحۂ دل ستی کیا ہوں حک  <e>
<s> شور ہے بس کہ تجھ ملاحت کا  <m> دل ہمارا ہوا ہے کان نمک  <e>
<s> جلوۂ جاں فزا دکھاتا رہ  <m> دل بے جان کوں جلاتا رہ  <e>
<s> دل ہمارا غریب خانہ ہے  <m> گاہ گاہ اس طرف بھی آتا رہ  <e>
<s> خشک ہوتے ہیں دم بدم لب زخم  <m> آب شمشیر کا پلاتا رہ  <e>
<s> عشق آتا ہے فوج غم لے کر  <m> تجھ کوں کہتا ہوں ہوش جاتا رہ  <e>
<s> تاکہ خوش ہووے گل بدن بلبل  <m> اکثر اپنی غزل سناتا رہ  <e>
<s> منصب عشق ہے اگر تجھ کوں  <m> نوبت آہ کوں بجاتا رہ  <e>
<s> دل مرا ساغر شکایت ہے  <m> زہر غم بس کہ بے نہایت ہے  <e>
<s> وو بھویں مجھ پہ کیوں نہ ظلم کریں  <m> چشم خوں ریز کی حمایت ہے  <e>
<s> دیو مجھے لاکھ دام کی جاگیر  <m> زلف کھولو بڑی رعایت ہے  <e>
<s> نقد دیدار بو الہوس کوں نہ دیو  <m> اس میں سرکار کی کفایت ہے  <e>
<s> بے گناہوں کوں قتل کرنے پر  <m> مفتیٔ ناز کی روایت ہے  <e>
<s> ہیکل لخت دل میں حرف وفا  <m> مرشد عشق کی عنایت ہے  <e>
<s> جس کوں درد جگر کی لذت ہے  <m> زہر اس کوں مثال امرت ہے  <e>
<s> دیکھ تجھ ناز کی نزاکت کوں  <m> نگہت گل شہید حیرت ہے  <e>
<s> کم نمائی سیں اس قمر رو کوں  <m> ماہ نو کی مثال شہرت ہے  <e>
<s> میری آنکھوں میں یار کی تصویر  <m> عکس آئینۂ محبت ہے  <e>
<s> جھانجھ میں کیوں نہ آوے دل میرا  <m> تجھ جدائی کی مجھ کو نوبت ہے  <e>
<s> کیا چکا بو ہے زلف میں تیری  <m> آرسی جس کوں دیکھ چکرت ہے  <e>
<s> وصل میں اضطراب جاتا نہیں  <m> سو قرن مجھ کوں ایک ساعت ہے  <e>
<s> مثل آئینہ کر نمد پوشی  <m> صافیٔ سینہ ترک زینت ہے  <e>
<s> زندگی تجھ سے پیار کیا کرتے  <m> تجھ پہ ہم جاں نثار کیا کرتے  <e>
<s> عمر گزری ہے خود سے لڑتے ہوئے  <m> غیر کا اعتبار کیا کرتے  <e>
<s> وہ گھڑی ہم نے جو جیا ہی نہیں  <m> زندگی میں شمار کیا کرتے  <e>
<s> اب محبت میں جی نہیں لگتا  <m> اک خطا بار بار کیا کرتے  <e>
<s> اس نے دیکھا تھا ایسی نظروں سے  <m> مر نہ جاتے تو یار کیا کرتے  <e>
<s> مفلسی ہم نے خود کشی کر لی  <m> موت کا انتظار کیا کرتے  <e>
<s> اب کسی کو نہیں مرا افسوس  <m> جان کر یہ بہت ہوا افسوس  <e>
<s> دکھ نہیں یہ جہاں مخالف ہے  <m> ساتھ اپنے نہیں خدا افسوس  <e>
<s> لڑ کے برباد ہو گئے جب ہم  <m> ساتھ مل کر کیا گیا افسوس  <e>
<s> جب بھی خوشیوں نے در پہ دستک دی  <m> سامنے آ کھڑا ہوا افسوس  <e>
<s> ہم فقط جنگ ہی نہیں ہارے  <m> حوصلہ بھی بکھر گیا افسوس  <e>
<s> اک غزل اور ہو گئی ہم سے  <m> شعر کوئی نہیں ہوا افسوس  <e>
<s> آپ کو میں نے ٹھیس پہنچائی  <m> میں نے بے حد برا کیا افسوس  <e>
<s> خوبصورت بہت نظر آئے  <m> جب مرا دل نہیں رہا افسوس  <e>
<s> مجھ کو خود پر یقیں نہیں جاناں  <m> تم نے مجھ پر یقیں کیا افسوس  <e>
<s> میں نے باقی نہیں رکھا کچھ بھی  <m> آپ نے کچھ نہیں کیا افسوس  <e>
<s> تو ہے شرمندہ علم ہے لیکن  <m> تو نظر سے اتر گیا افسوس  <e>
<s> فاتحہ پڑھ کہ پھول رکھ مجھ پر  <m> آ گیا ہے تو کچھ جتا افسوس  <e>
<s> اس نے برباد کر دیا مجھ کو  <m> اس کو اس کا نہیں ذرا افسوس  <e>
<s> مجھ کو تم پر بہت بھروسہ تھا  <m> تم نے مایوس کر دیا افسوس  <e>
<s> اے خدا ہے حسیں تری دنیا  <m> پر مرا جی اچٹ گیا افسوس  <e>
<s> حوصلے تھے کبھی بلندی پر  <m> اب فقط بے بسی بلندی پر  <e>
<s> خاک میں مل گئی انا سب کی  <m> چڑھ گئی تھی بڑی بلندی پر  <e>
<s> پھر زمیں پر بکھر گئی آ کر  <m> دھوپ کچھ پل رہی بلندی پر  <e>
<s> کھل رہی ہے تمام خوشیوں میں  <m> اک تمہاری کمی بلندی پر  <e>
<s> ہم زمیں سے یہی سمجھتے تھے  <m> ہے بہت روشنی بلندی پر  <e>
<s> گر گئی ہیں سماج کی قدریں  <m> چڑھ گیا آدمی بلندی پر  <e>
<s> زندگی دیکھ کر ہوئی حیران  <m> آ گئی موت بھی بلندی پر  <e>
<s> مجھ سے صحرا پناہ مانگے ہے  <m> دیکھ وحشت میری بلندی پر  <e>
<s> ہم زمیں پر گرے بلندی سے  <m> خاک اڑ کر گئی بلندی پر  <e>
<s> ایک دل پر کبھی حکومت تھی  <m> یعنی میں تھا کبھی بلندی پر  <e>
<s> کھل رہی ہے کچھ ایک لوگوں کو  <m> میری موجودگی بلندی پر  <e>
<s> ہے خدا سامنے میرے موجود  <m> آ گئی بندگی بلندی پر  <e>
<s> اشک حسرت میں کیوں لہو ہے ابھی  <m> صلح کی ان سے گفتگو ہے ابھی  <e>
<s> دل پشیمان جستجو ہے ابھی  <m> کھوئی کھوئی سی آرزو ہے ابھی  <e>
<s> چاک دل پر نہ کیوں ہنسی آئے  <m> یہ تو شائستۂ رفو ہے ابھی  <e>
<s> مسکرا لیں حقیقتیں مجھ پر  <m> نقش باطل کی جستجو ہے ابھی  <e>
<s> جلوے بیتاب اور نظر بے چین  <m> نام دونوں کا جستجو ہے ابھی  <e>
<s> خیریت دل کی پوچھنے والے  <m> چین سے تیری آرزو ہے ابھی  <e>
<s> کیسے پھاندے گا باغ کی دیوار  <m> تو گرفتار رنگ و بو ہے ابھی  <e>
<s> دم گھٹا جاتا ہے محبت کا  <m> بند ہی بند گفتگو ہے ابھی  <e>
<s> سیکڑوں آئنہ بدل ڈالے  <m> اپنی ہی شکل روبرو ہے ابھی  <e>
<s> جب کبھی تیرا نام لیتے ہیں  <m> دل سے ہم انتقام لیتے ہیں  <e>
<s> میری بربادیوں کے افسانے  <m> میرے یاروں کا نام لیتے ہیں  <e>
<s> بس یہی ایک جرم ہے اپنا  <m> ہم محبت سے کام لیتے ہیں  <e>
<s> ہر قدم پر گرے ہیں پر سیکھا  <m> کیسے گرتوں کو تھام لیتے ہیں  <e>
<s> ہم بھٹک کر جنوں کی راہوں میں  <m> عقل سے انتقام لیتے ہیں  <e>
<s> ہے ترا انتظار گلشن میں  <m> رو رہی ہے بہار گلشن میں  <e>
<s> آج پھر دامن امید مرا  <m> ہو گیا تار تار گلشن میں  <e>
<s> پتیاں کب بکھیر دیں جھونکے  <m> کس کو ہے اعتبار گلشن میں  <e>
<s> وہم جیسی شکوک جیسی چیز  <m> عمر ہے بھول چوک جیسی چیز  <e>
<s> کیسے رکھیں ضمیر کو محفوظ  <m> پیٹ میں لے کے بھوک جیسی چیز  <e>
<s> گھول دی ہے غزل کے لہجے میں  <m> میں نے کوئل کی کوک جیسی چیز  <e>
<s> درد بن کر تری جدائی کا  <m> دل میں اٹھتی ہے ہوک جیسی چیز  <e>
<s> کاش ہوتی حسین لوگوں میں  <m> کوئی حسن سلوک جیسی چیز  <e>
<s> اپنی ماں کی دعائیں پاتا ہوں  <m> اس لئے ہی تو مسکراتا ہوں  <e>
<s> پیار کی بھوک جب ستاتی ہے  <m> دوستوں سے فریب کھاتا ہوں  <e>
<s> یہ بھی میرے لئے عبادت ہے  <m> راستوں میں دیے جلاتا ہوں  <e>
<s> لوگ فرہاد مجھ کو کہتے ہیں  <m> گھر میں جب جوئے شیر لاتا ہوں  <e>
<s> مجھ کو پتھر حبیب لگتا ہے  <m> جب اسے حال دل سناتا ہوں  <e>
<s> اس سے میں کچھ بھی لے نہیں سکتا  <m> جب وہ کہتا ہے لے میں داتا ہوں  <e>
<s> میرے غم میرے بچوں جیسے ہیں  <m> میں جنہیں گود میں کھلاتا ہوں  <e>
<s> وہ ہی جڑواتا ہے انگوٹھی میں  <m> جس کسی کو میں راس آتا ہوں  <e>
<s> لوگ سمجھے کہ اشک بہتے ہیں  <m> میں تو آنکھوں سے گیت گاتا ہوں  <e>
<s> دوسرے سے نہیں غرض مجھ کو  <m> میں تو بس اپنے من کو بھاتا ہوں  <e>
<s> میری آنکھیں ہیں میری شاگردہ  <m> شرم کرنا جنہیں سکھاتا ہوں  <e>
<s> گنگنانے کی بات کرتے ہو  <m> کس زمانے کی بات کرتے ہو  <e>
<s> جانے جانے کی بات کرتے ہو  <m> کیوں جلانے کی بات کرتے ہو  <e>
<s> سنگ مرمر کے بیل بوٹوں پر  <m> پھول آنے کی بات کرتے ہو  <e>
<s> ہر نشانے پہ جسم ہے میرا  <m> کس نشانے کی بات کرتے ہو  <e>
<s> زخم اتہاس بن چکے ہیں جنہیں  <m> بھول جانے کی بات کرتے ہو  <e>
<s> ہائے فاقہ کشوں کی قبروں پر  <m> شامیانے کی بات کرتے ہو  <e>
<s> ذکر گلشن چلا تو ہم سمجھے  <m> قید خانے کی بات کرتے ہو  <e>
<s> ہم فقیری مزاج رکھتے ہیں  <m> اپنی ٹھوکر میں تاج رکھتے ہیں  <e>
<s> ہاتھ میں کاسہ اور مرے حاکم  <m> سر پہ سونے کا تاج رکھتے ہیں  <e>
<s> سارے دنیا میں قاتل و مقتول  <m> اپنا اپنا مزاج رکھتے ہیں  <e>
<s> اصل میں دیوتا وہی ہیں کہ جو  <m> اپنے وعدے کی لاج رکھتے ہیں  <e>
<s> پیدا کرتے ہیں جو مسائل وہ  <m> ہر مرض کا علاج رکھتے ہیں  <e>
<s> آج کے دور میں محبت کیا  <m> کس نے جانا ہے اس کی عزت کیا  <e>
<s> ہو سکندر یا کوئی شاہ جہاں  <m> کام آئی کسی کے دولت کیا  <e>
<s> قدر ماں کی جو کر نہیں سکتا  <m> جانے کیا ہوتی ہے یہ جنت کیا  <e>
<s> دل مرا مانگتے ہو کیوں آخر  <m> کرنا ہے اس کی بھی تجارت کیا  <e>
<s> جس پہ جائز زکوٰۃ ہے واعظ  <m> آپ کے پاس ہے وہ دولت کیا  <e>
<s> مول تیرا بتا میں کیا دے دوں  <m> جانتا ہے تو اپنی قیمت کیا  <e>
<s> چین ہے امن ہے خوشی ہے یہاں  <m> ہے یہ دولت تری بدولت کیا  <e>
<s> آس جس کی جوان ہوتی ہے  <m> اس کی اونچی اڑان ہوتی ہے  <e>
<s> جو قلم عابد ادب ٹھہرا  <m> اس کی ہی آن بان ہوتی ہے  <e>
<s> تیر لگتا ہے دل کے ٹھیک اوپر  <m> جب نظر میں کمان ہوتی ہے  <e>
<s> رنگ تقدیر کا بدل جائے  <m> جب وفا مہربان ہوتی ہے  <e>
<s> یاد آتی ہے جس گھڑی اس کی  <m> وہ گھڑی امتحان ہوتی ہے  <e>
<s> بن کہے بن سنے یہ دل سمجھے  <m> بات جو درمیان ہوتی ہے  <e>
<s> بد نصیبی سکون سے سوئے  <m> جب سویرے اذان ہوتی ہے  <e>
<s> ہے بلند اس کا پرچم قسمت  <m> جس پہ تو مہربان ہوتی ہے  <e>
<s> دے کے دستک شباب آتا ہے  <m> بن بلائے حجاب آتا ہے  <e>
<s> پہلے آنکھوں میں خواب آتا ہے  <m> تب کہیں انقلاب آتا ہے  <e>
<s> پھر تو رہتی نہیں ندی بیوہ  <m> جب پہاڑوں سے آب آتا ہے  <e>
<s> ساقیا تیرے بادہ خانے میں  <m> صرف عزت مآب آتا ہے  <e>
<s> کیسے مل پائے گی ہمیں جنت  <m> واعظوں کو حساب آتا ہے  <e>
<s> ایسے آتے ہیں وہ مری جانب  <m> جیسے جام شراب آتا ہے  <e>
<s> وہ بھی آتے ہیں بام پر ایسے  <m> جس طرح ماہتاب آتا ہے  <e>
<s> ان کے حصے میں آئیں تعبیریں  <m> میرے حصے میں خواب آتا ہے  <e>
<s> دن میں کر لو سبھی دئے روشن  <m> ان کے رخ پر نقاب آتا ہے  <e>
<s> تحفہ دیں گے تمہیں جو پھولوں کا  <m> ہم کو بھی انتخاب آتا ہے  <e>
<s> کیا ہے اس دل کا حال مت پوچھو  <m> ہم سے نازک سوال مت پوچھو  <e>
<s> جان جائے گا کل زمانہ سب  <m> زندگی ہے محال مت پوچھو  <e>
<s> شاعری اور ادب کی دنیا میں  <m> کون ہے با کمال مت پوچھو  <e>
<s> ہم کو دینا ثبوت ہے فن کا  <m> خوں میں ہے کیا ابال مت پوچھو  <e>
<s> شہرتیں کس طرح کی میرے لیے  <m> لے کے آیا یہ سال مت پوچھو  <e>
<s> وقت اک دن بدل کے رکھ دے گا  <m> اس کی ہر ایک چال مت پوچھو  <e>
<s> پڑھ رہا ہوں غزل سمجھ لینا  <m> ہے یہ کس کا خیال مت پوچھو  <e>
<s> حب یاراں مرا خزانہ ہے  <m> اس میں کتنا منال مت پوچھو  <e>
<s> وسعت بحر عشق کیا کہیے  <m> ابتدا ہو تو انتہا کہیے  <e>
<s> تیرے جور و جفا کو کیا کہیے  <m> ناز کہیے انہیں ادا کہیے  <e>
<s> اس ستم گر کو اور کیا کہیے  <m> سارے جھوٹوں کا پیشوا کہیے  <e>
<s> پوچھنا چاہیے طبیبوں سے  <m> درد دل کی ہے یہ دوا کہیے  <e>
<s> ہم بھی منہ میں زبان رکھتے ہیں  <m> کچھ سمجھ کر برا بھلا کہیے  <e>
<s> غیروں کے سامنے بلا کے مجھے  <m> کہتے ہیں دل کا مدعا کہیے  <e>
<s> نہ کوئی یار ہے نہ ہے غم خوار  <m> کس سے اب دل کا ماجرا کہیے  <e>
<s> پیتے ہیں جو شراب مسجد میں  <m> ایسے لوگوں کو پارسا کہیے  <e>
<s> شرم کیا ہے مجھے جو کہنا ہو  <m> سامنے سب کے برملا کہیے  <e>
<s> وہ جفا گر فلک ستم گر ہے  <m> کسے اچھا کسے برا کہیے  <e>
<s> غیر ساتھ آپ کے مزے لوٹیں  <m> ہم اٹھائیں جفائیں کیا کہیے  <e>
<s> بھول کر لے گیا سوئے منزل  <m> ایسے رہزن کو رہنما کہیے  <e>
<s> چار اگر یار ہیں تو دس دشمن  <m> راز دل کا نہ جا بہ جا کہیے  <e>
<s> جان سے گر گیا کوئی عاشق  <m> عشق کی اس کو ابتدا کہیے  <e>
<s> کیا یہی شرط ہے محبت کی  <m> بے وفاؤں کو با وفا کہیے  <e>
<s> شیخ پیتے ہیں جو مئے الفت  <m> اس کو کس طرح ناروا کہیے  <e>
<s> دل کا سینہ کا اور جگر کا حال  <m> ہے یہ واجب جدا جدا کہیے  <e>
<s> حال سنتے نہیں مرا نہ سنو  <m> اپنے دل کا تو ماجرا کہیے  <e>
<s> ہیں بہت دیکھے چاہنے والے  <m> پر ملے کم نباہنے والے  <e>
<s> ہم تمہارے ہوں چاہنے والے  <m> تم اگر ہو نباہنے والے  <e>
<s> آب شمشیر کے پیاسے ہیں  <m> تیرے بسمل کراہنے والے  <e>
<s> آ کے دنیا میں اے دل ناداں  <m> کام مت کر الاہنے والے  <e>
<s> چاہے چاہے نہ چاہے چاہے وہ  <m> ہم تو ہیں اس کے چاہنے والے  <e>
<s> نہیں وہ دوست بلکہ ہیں دشمن  <m> ہیں جو تیرے سراہنے والے  <e>
<s> کالی کالی گھٹا برستی ہے  <m> آج کیا لطف مے پرستی ہے  <e>
<s> خوش لگے دل کو کیوں نہ ویرانہ  <m> عاشقوں کی یہی تو بستی ہے  <e>
<s> آج محفل میں یہ خیال رہے  <m> کس کی جانب سے پیش دستی ہے  <e>
<s> جب کہ اس کا بھی ہے مآل یہی  <m> مے پرستی بھی فاقہ مستی ہے  <e>
<s> ایک تیر نظر ادھر مارو  <m> دل ترستا ہے جاں ترستی ہے  <e>
<s> جو تمہیں یاد کیا کرتے ہیں  <m> آہ و فریاد کیا کرتے ہیں  <e>
<s> کام ان کا ہے شب و روز یہی  <m> ستم ایجاد کیا کرتے ہیں  <e>
<s> تیرے مے خانہ کو اے پیر مغاں  <m> ہمیں آباد کیا کرتے ہیں  <e>
<s> اپنی وحشت سے ترے دیوانے  <m> دشت آباد کیا کرتے ہیں  <e>
<s> جام مے پی کے شب فرقت میں  <m> دل کو ہم شاد کیا کرتے ہیں  <e>
<s> مسئلے شیخ کے جو سنتے ہیں  <m> عمر برباد کیا کرتے ہیں  <e>
<s> عشق تک اپنی دسترس بھی نہیں  <m> اور دل مائل ہوس بھی نہیں  <e>
<s> اب کہاں جائیں گے خراب بہار  <m> آشیاں بھی نہیں قفس بھی نہیں  <e>
<s> برق کی بیکسی کو روتا ہوں  <m> اب نشیمن میں خار و خس بھی نہیں  <e>
<s> کس نے دیکھا شگفتگی کا مآل  <m> زندگی اتنی دور رس بھی نہیں  <e>
<s> ہم اسیروں کے واسطے سرشار  <m> رسم پابندئ قفس بھی نہیں  <e>
<s> اپنی وحشت پہ رو رہا ہوں میں  <m> کس پرندے کا گھونسلہ ہوں میں  <e>
<s> تیری بینائی ڈھونڈھتی ہے مجھے  <m> تیری آنکھوں کا مسئلہ ہوں میں  <e>
<s> مختلف گیت مجھ سے مروی ہیں  <m> مختلف خواب دیکھتا ہوں میں  <e>
<s> تیرے لفظوں میں نور بھرتا ہوں  <m> تیری آواز کا دیا ہوں میں  <e>
<s> کل میں بیدار خواب گاہ میں تھا  <m> آج چوکھٹ پہ جاگتا ہوں میں  <e>
<s> تیری منزل اگر محبت ہے  <m> تیرے رستے کا راستہ ہوں میں  <e>
<s> اشک ان سیپیوں میں بھر جائیں  <m> تو وہاں ڈوبنے گہر جائیں  <e>
<s> خامشی اب تری وضاحت کو  <m> تیرے منبر سے ہم اتر جائیں  <e>
<s> دشت سب کے لیے نہیں وحشت  <m> کچھ طلب گار اپنے گھر جائیں  <e>
<s> راستے میرے پاس بیٹھ رہیں  <m> فاصلے دور سے گزر جائیں  <e>
<s> تتلیاں رنگ جھاڑ لیں اپنے  <m> پھر ترے ہونٹ پر اتر جائیں  <e>
<s> ہم بھی دریا کے نا دہندہ ہیں  <m> کشتیاں چھوڑ کر کدھر جائیں  <e>
<s> رائیگانی پہ فاتحہ کہنے  <m> ہم سہولت کی قبر پر جائیں  <e>
<s> زعم شوریدگی کے مارے ہوئے  <m> لفظ آواز پر اتر جائیں  <e>
<s> آج بس خال و خد اٹھائے چلیں  <m> خواہشیں آئنوں میں دھر جائیں  <e>
<s> تو کوئی مضحکہ نہیں ہے کہ ہم  <m> دسترس میں خدا کی مر جائیں  <e>
<s> مجھ سے بیزار گرنے والی تھی  <m> سر سے دستار گرنے والی تھی  <e>
<s> اس نے تصویر ٹانک دی اپنی  <m> ورنہ دیوار گرنے والی تھی  <e>
<s> میری بیساکھیوں نے آہ بھری  <m> جب وہ ناچار گرنے والی تھی  <e>
<s> کتنی خوش تھی وہ جست بھرتی ہوئی  <m> جیسے اس پار گرنے والی تھی  <e>
<s> کھائی تھی کوئی خواب تھوڑی تھا  <m> آنکھ بیکار گرنے والی تھی  <e>
<s> خون فاتح قرار پایا تھا  <m> غم سے تلوار گرنے والی تھی  <e>
<s> بھاگتے بھاگتے مرے ہم راہ  <m> میری رفتار گرنے والی تھی  <e>
<s> ایک ڈھونگی کی مہربانی ہے  <m> ورنہ سرکار گرنے والی تھی  <e>
<s> لمحہ لمحہ تجربہ ہونے لگا  <m> میں بھی اندر سے نیا ہونے لگا  <e>
<s> شدت غم نے حدیں سب توڑ دیں  <m> ضبط کا منظر ہوا ہونے لگا  <e>
<s> پھر نئے ارمان شاخوں کو ملے  <m> پتہ پتہ پھر ہرا ہونے لگا  <e>
<s> غور سے ٹک آنکھ نے دیکھا ہی تھا  <m> مجھ سے ہر منظر خفا ہونے لگا  <e>
<s> رات کی سرحد یقیناً آ گئی  <m> جسم سے سایا جدا ہونے لگا  <e>
<s> میں ابھی تو آئینے سے دور ہوں  <m> میرا باطن کیوں خفا ہونے لگا  <e>
<s> اس سے پہلے کہ سر اتر جائیں  <m> ہم اداسی میں رنگ بھر جائیں  <e>
<s> زخم مرجھا رہے ہیں رشتوں کے  <m> اب اٹھیں دوستوں کے گھر جائیں  <e>
<s> غم کا سورج تو ڈوبتا ہی نہیں  <m> دھوپ ہی دھوپ ہے کدھر جائیں  <e>
<s> اپنا احساس بن گیا دشمن  <m> جب بھی چاہا کہ زخم بھر جائیں  <e>
<s> وار چاروں طرف سے ہیں ہم پر  <m> شاید اس معرکے میں سر جائیں  <e>
<s> سامنا دشمنوں سے ہو جب بھی  <m> آپ ہنستے ہوئے گزر جائیں  <e>
<s> غفلتوں کا ثمر اٹھاتا ہوں  <m> روز تازہ خبر اٹھاتا ہوں  <e>
<s> بات بڑھتی ہے طول دینے سے  <m> سو اسے مختصر اٹھاتا ہوں  <e>
<s> ہو کے باشندہ اک ستارے کا  <m> انگلیاں چاند پر اٹھاتا ہوں  <e>
<s> چومتے ہیں جسے اٹھا کر لوگ  <m> میں اسے چوم کر اٹھاتا ہوں  <e>
<s> اب کہاں آسمان چھونے کو  <m> زحمت بال و پر اٹھاتا ہوں  <e>
<s> سوئے منزل میں ہر قدم اپنا  <m> اک فلک چھوڑ کر اٹھاتا ہوں  <e>
<s> وار کرتی ہے جب پلٹ کر موج  <m> احتیاطاً بھنور اٹھاتا ہوں  <e>
<s> اپنی مفتوحہ سر زمینوں پر  <m> پاؤں رکھتا ہوں سر اٹھاتا ہوں  <e>
<s> جب ہوا آشکار تب جانا  <m> اپنے بارے میں کوئی راز تھا میں  <e>
<s> اب تو سانسوں میں بھی نہیں ترتیب  <m> پہلے وقتوں میں نے نواز تھا میں  <e>
<s> اے مری انتہائے بربادی  <m> کس قدر مبتلائے ناز تھا میں  <e>
<s> سب کو قدرت تھی خوش کلامی پر  <m> خامشی میں زباں دراز تھا میں  <e>
<s> بھول جاتا ہے اب دعاؤں میں  <m> پہلے جس کے لیے نماز تھا میں  <e>
<s> یوں اڑاتی ہے جو ہوا مجھ کو  <m> پہلے ہلکا بہت کیا مجھ کو  <e>
<s> مدتوں سے یہاں مقفل ہوں  <m> آ کبھی آ کے کھٹکھٹا مجھ کو  <e>
<s> آخری وقت آ گیا ہے کیا  <m> دے رہے ہیں سبھی دعا مجھ کو  <e>
<s> تجھ تک آنے کبھی نہیں دے گا  <m> میرے حصے کا دائرہ مجھ کو  <e>
<s> روزمرہ کی اس کہانی میں  <m> کوئی کردار تو بنا مجھ کو  <e>
<s> عشق ادب ہے تو اپنے آپ آئے  <m> گر سبق ہے تو پھر پڑھا مجھ کو  <e>
<s> کر کے سودا جو پاؤں کا بیٹھا  <m> دے گیا کوئی راستہ مجھ کو  <e>
<s> وہ کوئی عام سا ہی جملہ تھا  <m> تیرے منہ سے برا لگا مجھ کو  <e>
<s> بے دلی میں بھی دل بڑا رکھنا  <m> یہ دریچہ سدا کھلا رکھنا  <e>
<s> رات کے سحر میں ہے سارا نگر  <m> اپنے گھر کا دیا جلا رکھنا  <e>
<s> یہ گھڑی صبر آزما ہوگی  <m> زندہ رہنے کا حوصلہ رکھنا  <e>
<s> ساری خوشیاں وفا نہیں کرتیں  <m> درد سے دل کو آشنا رکھنا  <e>
<s> بھول کر بھی نہ دل پہ میل آئے  <m> آئنہ یہ سدا دھلا رکھنا  <e>
<s> سینچ کر خوں سے ایک اک لمحہ  <m> پیڑ پت جھڑ میں بھی ہرا رکھنا  <e>
<s> پھل کبھی تو کھلائے گی یہ ہوا  <m> اپنی نیت کا آسرا رکھنا  <e>
<s> سوز غم بھی نہیں فغاں بھی نہیں  <m> جل بجھی آگ اب دھواں بھی نہیں  <e>
<s> تو بظاہر وہ مہرباں بھی نہیں  <m> منتیں میری رائیگاں بھی نہیں  <e>
<s> جانے کیوں تم سے کچھ نہیں کہتے  <m> ورنہ ہم اتنے بے زباں بھی نہیں  <e>
<s> وہ نگاہیں کہ بے نیاز بھی ہیں  <m> اور ان سے کہیں اماں بھی نہیں  <e>
<s> دیدہ و دل ہیں کب سے چشم براہ  <m> کوئی افتاد ناگہاں بھی نہیں  <e>
<s> ایک دن میرا آئینہ مجھ کو  <m> مجھ سے کر جائے گا جدا مجھ کو  <e>
<s> وہ بھی موجود تھا کنارے پر  <m> اس نے دیکھا تھا ڈوبتا مجھ کو  <e>
<s> غم مصیبت فراق تنہائی  <m> اس نے کیا کچھ نہیں دیا مجھ کو  <e>
<s> پھول ہوں خاک تو نہیں ہوں میں  <m> راس کب آئے گی ہوا مجھ کو  <e>
<s> سیکڑوں آئنے بدل ڈالے  <m> اپنا چہرا نہیں ملا مجھ کو  <e>
<s> لب پہ مہر سکوت بھی تو نہیں  <m> کر گیا کون بے صدا مجھ کو  <e>
<s> موت کیوں کر نجات بخشے گی  <m> زندگی تو نے کیا دیا مجھ کو  <e>
<s> میرے اور اپنے درمیاں اس نے  <m> کتنا پھیلا دیا دھواں اس نے  <e>
<s> خود بلاتی تھی منزل مقصود  <m> طے نہ کیں اپنی دوریاں اس نے  <e>
<s> جن سے پہچان تھی کبھی اس کی  <m> کھو دیے ہیں وہ سب نشاں اس نے  <e>
<s> جھوٹ بولا نہیں گیا اس سے  <m> کر لیا خود کو بے زباں اس نے  <e>
<s> تم نے کیسا یہ رابطہ رکھا  <m> نہ ملے ہو نہ فاصلہ رکھا  <e>
<s> نہیں چاہا کسی کو تیرے سوا  <m> تو نے ہم کو بھی پارسا رکھا  <e>
<s> پھول کھلتے ہی کھل گئیں آنکھیں  <m> کس نے خوشبو میں سانحہ رکھا  <e>
<s> تو نہ رسوا ہو اس لیے ہم نے  <m> اپنی چاہت پہ دائرہ رکھا  <e>
<s> جھوٹ بولا تو عمر بھر بولا  <m> تم نے اس میں بھی ضابطہ رکھا  <e>
<s> کوئی دیکھے یہ سادگی اپنی  <m> پھول یادوں کا اک سجا رکھا  <e>
<s> ابر اترا ہے چار سو دیکھو  <m> اب وہ نکھرے گا خوب رو دیکھو  <e>
<s> سرخ اینٹوں پہ ناچتی بارش  <m> اور یادیں ہیں رو بہ رو دیکھو  <e>
<s> ایسے موسم میں بھیگتے رہنا  <m> ایک شاعر کی آرزو دیکھو  <e>
<s> وہ جو زینہ بہ زینہ اترا ہے  <m> عکس میرا ہے ہو بہو دیکھو  <e>
<s> اپنی سوچیں سفر میں رہتی ہیں  <m> اس کو پانے کی جستجو دیکھو  <e>
<s> دل کی دنیا ہے دوسری دنیا  <m> ایسے منظر کو با وضو دیکھو  <e>
<s> آنکھ میری الٹ گئی ہوگی  <m> خواب کی عمر گھٹ گئی ہوگی  <e>
<s> مانگ سے خون بہہ رہا ہوگا  <m> خاک سے زلف اٹ گئی ہوگی  <e>
<s> روح اپنے سفر پہ نکلی جب  <m> تن سے مٹی چمٹ گئی ہوگی  <e>
<s> آخری بات درمیاں ہی تھی  <m> اور پھر کال کٹ گئی ہوگی  <e>
<s> یا زیادہ قریب تھا وہ شخص  <m> یا زمیں ہی سمٹ گئی ہوگی  <e>
<s> ہجر کی شب کو جب کوئی نہ ملا  <m> مجھ سے آ کر لپٹ گئی ہوگی  <e>
<s> چل پڑی صبح کی طرف جب میں  <m> راہ سے رات ہٹ گئی ہوگی  <e>
<s> تم مرا چہرہ دیکھنے آنا  <m> روشنی جب پلٹ گئی ہوگی  <e>
<s> دکھ اگر تھے مرے طویل بہت  <m> تو خوشی دو منٹ گئی ہوگی  <e>
<s> ذکر میرا ہے آسمان میں کیا  <m> آ گیا ہوں ترے دھیان میں کیا  <e>
<s> سب کرشمے تعلقات کے ہیں  <m> خاک اڑتی ہے خاکدان میں کیا  <e>
<s> چاند تارے اتر نہیں سکتے  <m> رات کی رات اس مکان میں کیا  <e>
<s> پھر چلی باد سازگار مگر  <m> کچھ رہا بھی ہے بادبان میں کیا  <e>
<s> زندہ ہے اک قبیلۂ قابیل  <m> میں رہوں ایسے خاندان میں کیا  <e>
<s> کھو دیا ہم نے اعتبار اپنا  <m> بس یہیں تک تھا اختیار اپنا  <e>
<s> داغ دل جل اٹھے جو گل مہکے  <m> رنگ دکھلا گئی بہار اپنا  <e>
<s> جانے کس کس کے منتظر ٹھہرے  <m> صرف ہم کو تھا انتظار اپنا  <e>
<s> آنکھیں دل کی سفیر ہوں شاید  <m> آپ دیکھیں تو شاہکار اپنا  <e>
<s> آرزوئے وصال یار کریں  <m> کس کے آنے کا انتظار کریں  <e>
<s> درد کے کس مقام سے گزریں  <m> اپنا دریا کہاں سے پار کریں  <e>
<s> کس سے کس موڑ پر بچھڑ جائیں  <m> کون سا ہجر اختیار کریں  <e>
<s> یہ جو اک زخم جاں پس جاں ہے  <m> کس کے سینے کے آر پار کریں  <e>
<s> فرصت شوق عمر آوارہ  <m> آ تجھے آج شرمسار کریں  <e>
<s> دل کی اونچی مچان پر بیٹھیں  <m> اور کوئی آرزو شکار کریں  <e>
<s> مسئلہ یہ ہے کس حوالے سے  <m> کوئی خواہش سپرد یار کریں  <e>
<s> کاش تم روز ہی مکر جاؤ  <m> کاش ہم روز انتظار کریں  <e>
<s> چاند چھت پر ضرور آئے گا  <m> میری آنکھوں کا اعتبار کریں  <e>
<s> جان قربان کون کرتا ہے  <m> اپنا نقصان کون کرتا ہے  <e>
<s> سب تری زلف کے حصار میں ہیں  <m> پر یہ اعلان کون کرتا ہے  <e>
<s> تیری قربت کسے عزیز نہیں  <m> دل کو ویران کون کرتا ہے  <e>
<s> لوگ تو مشکلوں میں ڈالتے ہیں  <m> مشکل آسان کون کرتا ہے  <e>
<s> تم تغافل اگر نہیں کرتے  <m> تو مری جان کون کرتا ہے  <e>
<s> بت پرستی تو ہم بھی کرتے ہیں  <m> ترک ایمان کون کرتا ہے  <e>
<s> ضرب حالات کچھ نہیں ہوتی  <m> رنج کی بات کچھ نہیں ہوتی  <e>
<s> جس میں دل کا زیاں نہیں ہوتا  <m> وہ ملاقات کچھ نہیں ہوتی  <e>
<s> وہ جو شایان شان فقر نہ ہو  <m> ایسی خیرات کچھ نہیں ہوتی  <e>
<s> بد سرشتی لہو میں ہوتی ہے  <m> بات میں بات کچھ نہیں ہوتی  <e>
<s> زعم تو آستیں کا ہوتا ہے  <m> سانپ کی ذات کچھ نہیں ہوتی  <e>
<s> لوگ جو با وفا نہیں ہوتے  <m> ان کی اوقات کچھ نہیں ہوتی  <e>
<s> ایک وقفہ وصال کا ہے فقط  <m> ہجر کی رات کچھ نہیں ہوتی  <e>
<s> وہم کیسا گمان میں بھی نہیں  <m> تم فقیروں کے دھیان میں بھی نہیں  <e>
<s> ہم دل دوستاں میں رہتے ہیں  <m> تم تو اپنے مکان میں بھی نہیں  <e>
<s> اب وہ پتھر کہاں سے آئے گا  <m> اب ترا گھر چٹان میں بھی نہیں  <e>
<s> ورنہ تم کو فروخت کر دیتے  <m> تم ہماری دکان میں بھی نہیں  <e>
<s> لوگ روشن ہیں اپنی مٹی سے  <m> تم کسی خاکدان میں بھی نہیں  <e>
<s> ہم تو اپنے پروں پہ اڑتے ہیں  <m> تم پرائی اڑان میں بھی نہیں  <e>
<s> آج کیا دھوپ تم کو چاٹ گئی  <m> آج تم سائبان میں بھی نہیں  <e>
<s> ایک راحت جو قرب یار میں ہے  <m> میکدے کی امان میں بھی نہیں  <e>
<s> راہ کے پتھروں سے بھاری ہے  <m> ہم نے کیا زندگی گزاری ہے  <e>
<s> رات الٹی پہن کے سوتا ہوں  <m> ہجرتوں کا عذاب جاری ہے  <e>
<s> ہم تو بازی لگا کے ہار چکے  <m> دوستو اب تمہاری باری ہے  <e>
<s> مجھ پہ پھولوں کا قرض ہے میں نے  <m> زندگی شاخ سے اتاری ہے  <e>
<s> سوچتا ہوں کہ تھک گیا ہوں میں  <m> تیری جانب سفر بھی جاری ہے  <e>
<s> یہ جو ہم تم کو بھول جاتے ہیں  <m> اک تعلق کی استواری ہے  <e>
<s> شور کیسا ہے مبتلا مجھ میں  <m> کون رہتا ہے دوسرا مجھ میں  <e>
<s> میں کسی جبر کے حصار میں ہوں  <m> اک سفر ہے رکا ہوا مجھ میں  <e>
<s> جانے کیا تھا کہ رات اس کا خیال  <m> راستہ ڈھونڈھتا رہا مجھ میں  <e>
<s> ٹمٹماتے رہے گلی کے چراغ  <m> رقص کرتی رہی ہوا مجھ میں  <e>
<s> کب سے اپنی تلاش ہے مجھ کو  <m> تو نے کیا کیا چھپا دیا مجھ میں  <e>
<s> کتنا سرسبز ہو گیا ہوں میں  <m> کون سا زخم تھا ہرا مجھ میں  <e>
<s> اس قدر غور سے نہ دیکھ مجھے  <m> عکس پڑتا ہے چاند کا مجھ میں  <e>
<s> پہلے تو جستہ جستہ بھول گیا  <m> اور پھر سارا رستہ بھول گیا  <e>
<s> بن رہا تھا میں جال خوابوں کا  <m> باہر آنے کا رستہ بھول گیا  <e>
<s> شہر دل سے چلا گیا اک شخص  <m> آئینہ اک شکستہ بھول گیا  <e>
<s> ہاں خریدا تھا عشق کا سودا  <m> وہ تھا مہنگا کہ سستا بھول گیا  <e>
<s> مکتب عشق آ گیا ہوں میں  <m> دل ناداں کا بستہ بھول گیا  <e>
<s> ابتدا مجھ میں انتہا مجھ میں  <m> اک مکمل ہے واقعہ مجھ میں  <e>
<s> بھول بیٹھا میں پیکر خاکی  <m> جب سے رہتا ہے اک خدا مجھ میں  <e>
<s> میں نے مٹی سے خود کو باندھ لیا  <m> جب بھری وقت نے ہوا مجھ میں  <e>
<s> میرے چاروں طرف ہے سناٹا  <m> ایسی گونجی ہے اک صدا مجھ میں  <e>
<s> میں نے اشکوں پہ بند کیا باندھا  <m> ایک سیلاب آ گیا مجھ میں  <e>
<s> میری تنہائیوں میں آنے لگا  <m> ڈھونڈ کر راستہ نیا مجھ میں  <e>
<s> میں نے اس کی کبھی نہیں مانی  <m> جو سدا بولتا رہا مجھ میں  <e>
<s> ٹھہر جاتا ہے ہر پرندہ یہاں  <m> ایک جنگل ہے یوں بسا مجھ میں  <e>
<s> تو بھی سلگے گا اس میں ساری حیات  <m> سوچ کر آگ یہ لگا مجھ میں  <e>
<s> ساعت ہجر جب ستاتی ہے  <m> وقت کی نبض رک سی جاتی ہے  <e>
<s> چیزیں اپنی جگہ پہ رہتی ہیں  <m> تیرگی بس انہیں چھپاتی ہے  <e>
<s> شور میں جو صدائیں دب جائیں  <m> خامشی پھر وہی سناتی ہے  <e>
<s> دھوپ کی آنچ ہے جو رات گئے  <m> چاندنی بن کے مسکراتی ہے  <e>
<s> حسن شاید اسی کو کہتے ہیں  <m> جب نظر لوٹ لوٹ جاتی ہے  <e>
<s> وہ مری جیت تیرے نام سے تھی  <m> ہاں مگر ہار میری ذاتی ہے  <e>
<s> چاند جب دھوپ میں نکلتا ہے  <m> چاندنی کب نظر میں آتی ہے  <e>
<s> خواب دیکھا ہو جن کی آنکھوں نے  <m> صبح نو بس انہیں بلاتی ہے  <e>
<s> تیرا غم تیری آرزو کب تک  <m> مجھ سے روٹھا رہے گا تو کب تک  <e>
<s> بے ضرورت یہ ہاؤ ہو کب تک  <m> وہ نہیں ہے تو جستجو کب تک  <e>
<s> تا بہ کے خواہشوں کی شعلہ زنی  <m> یہ ہوس کی شدید لو کب تک  <e>
<s> کچھ روانی کی انتہا تو ہو  <m> یعنی ارزاں رہے لہو کب تک  <e>
<s> موسم روز و شب تمام بھی ہو  <m> یہ طلسمات رنگ و بو کب تک  <e>
<s> پھول باتوں کے کچھ لبوں پہ کھلا  <m> آنکھوں آنکھوں میں گفتگو کب تک  <e>
<s> جب وہ تنہا کبھی ہوا ہوگا  <m> یاد شاید مجھے کیا ہوگا  <e>
<s> سوچتا ہوں مری طرح وہ بھی  <m> میرے بارے میں سوچتا ہوگا  <e>
<s> آہ بھر کے ہوں مطمئن ایسے  <m> جیسے اس نے بھی سن لیا ہوگا  <e>
<s> ایسے مڑ مڑ کے دیکھتا ہوں ادھر  <m> جیسے اب تک نہ دیکھتا ہوگا  <e>
<s> پھر سنا ہے وہ یاد کرتا ہے  <m> آپ نے بھی تو کچھ سنا ہوگا  <e>
<s> ہم بھی کیا کیا نہیں جلے لیکن  <m> وہ بھی کیا کیا نہیں بجھا ہوگا  <e>
<s> میں خزاں کو بہار کرتا ہوں  <m> جبر کو اختیار کرتا ہوں  <e>
<s> موت کی طرح کاش برحق ہو  <m> جس کا میں انتظار کرتا ہوں  <e>
<s> عہد و پیمان پر نہیں لیکن  <m> آپ پر اعتبار کرتا ہوں  <e>
<s> جو کرے یاد دشمنی میں بھی  <m> ایسے دشمن کو پیار کرتا ہوں  <e>
<s> اپنے ذرات کو خیالوں کے  <m> گوہر آب دار کرتا ہوں  <e>
<s> دل نشیں مختصر سلیس آساں  <m> شاعری با وقار کرتا ہوں  <e>
<s> ہم جو پہلے کہیں ملے ہوتے  <m> اور ہی اپنے سلسلے ہوتے  <e>
<s> پھر ہر اک بات ٹھیک سے ہوتی  <m> پھر نہ الجھن نہ فاصلے ہوتے  <e>
<s> پھر نہ تنہائی رات کو ڈستی  <m> پھر نہ قسمت سے یہ گلے ہوتے  <e>
<s> پھر نہ لگتا یہ شہر اک صحرا  <m> پھر نہ گم دل کے قافلے ہوتے  <e>
<s> پھر غزل ہوتی سب زبانوں پر  <m> پھر کسی کے نہ لب سلے ہوتے  <e>
<s> پھر ہر اک لمحہ گنگنا اٹھتا  <m> پھر ہر اک سمت گل کھلے ہوتے <e>
<s> درد جب شاعری میں ڈھلتے ہیں  <m> دل میں ہر سو چراغ جلتے ہیں  <e>
<s> کوئی شے ایک سی نہیں رہتی  <m> عمر ڈھلتی ہے غم بدلتے ہیں  <e>
<s> جو نہیں مانگتا کسی سے کچھ  <m> شہر کے لوگ اس سے جلتے ہیں  <e>
<s> اس کی منزل جدا ہماری جدا  <m> آج گو ساتھ ساتھ چلتے ہیں  <e>
<s> لکھنؤ شاعری شراب جنوں  <m> رشتے سو طرح کے نکلتے ہیں  <e>
<s> ظلم ہے تخت تاج سناٹا  <m> خوف قانون راج سناٹا  <e>
<s> گفتگو تیر سی لگی دل میں  <m> اب ہے شاید علاج سناٹا  <e>
<s> سو گئیں یادیں بجھ گئی امید  <m> گھر میں کتنا ہے آج سناٹا  <e>
<s> لوگ دل کی کہیں تو کیسے کہیں  <m> چاہتا ہے سماج سناٹا  <e>
<s> اپنی عادت کہ سب سے سب کہہ دیں  <m> شہر کا ہے مزاج سناٹا  <e>
<s> کیا دکھاتا ہے یہ سفر دیکھو  <m> اب کہاں رکتی ہے نظر دیکھو  <e>
<s> وقت ہر آئینے کا دشمن ہے  <m> پھر بھی کچھ روز بن سنور دیکھو  <e>
<s> خود کو گر دیکھو غیر آنکھوں سے  <m> عمر نے کیا کیا اثر دیکھو  <e>
<s> رات کے بعد رات آئے گی  <m> دل سے جاتا ہے کب یہ ڈر دیکھو  <e>
<s> آئے بھی اور گئے بھی خالی ہاتھ  <m> چھوڑو دنیا کو اور گھر دیکھو  <e>
<s> جاگتے میں بھی خواب دیکھے ہیں  <m> دل نے کیا کیا عذاب دیکھے ہیں  <e>
<s> آج کا دن بھی وہ نہیں جس کے  <m> ہر گھڑی ہم نے خواب دیکھے ہیں  <e>
<s> دوسرے کی کتاب کو نہ پڑھیں  <m> ایسے اہل کتاب دیکھے ہیں  <e>
<s> کیا بتائیں تمہیں کہ دنیا میں  <m> لوگ کتنے خراب دیکھے ہیں  <e>
<s> جھانکتے رات کے گریباں سے  <m> ہم نے سو آفتاب دیکھے ہیں  <e>
<s> ہم سمندر پہ دوڑ سکتے ہیں  <m> ہم نے اتنے سراب دیکھے ہیں  <e>
<s> کھل کے باتیں کریں سنائیں سب  <m> کوئی تو ہو جسے بتائیں سب  <e>
<s> رات پھر کشمکش میں گزری ہے  <m> تھوڑا بتلا دیں یا چھپائیں سب  <e>
<s> کچھ تو اپنے لئے بھی رکھنا ہے  <m> زخم اوروں کو کیوں دکھائیں سب  <e>
<s> لے چلوں آؤ تم کو منزل تک  <m> مجھ سے کہتی ہیں یہ دشائیں سب  <e>
<s> کام لوگوں کے دل کو بھا جائے  <m> دل اگر کام میں لگائیں سب  <e>
<s> کچھ تو میں بھی ڈرا ڈرا سا تھا  <m> اور کچھ راستا نیا سا تھا  <e>
<s> جھوٹ اور سچ کے درمیاں تھا جو  <m> آج وہ پل بھی ٹوٹتا سا تھا  <e>
<s> جس سے سارے چراغ جلتے تھے  <m> وہ چراغ آج کچھ بجھا سا تھا  <e>
<s> راس آئے نہ اس کے رسم و رواج  <m> شہر ہم سے خفا خفا سا تھا  <e>
<s> بت سمجھتے تھے جس کو سارے لوگ  <m> وہ مرے واسطے خدا سا تھا  <e>
<s> تیغ کھینچے ہوئے کھڑا کیا ہے  <m> پوچھ مجھ سے مری سزا کیا ہے  <e>
<s> زندگی اس قدر کٹھن کیوں ہے  <m> آدمی کی بھلا خطا کیا ہے  <e>
<s> جسم تو بھی ہے جسم میں بھی ہوں  <m> روح اک وہم کے سوا کیا ہے  <e>
<s> آج بھی کل کا منتظر ہوں میں  <m> آج کے روز میں نیا کیا ہے  <e>
<s> آئیے بیٹھ کر شراب پئیں  <m> گو کہ اس کا بھی فائدہ کیا ہے  <e>
<s> آئے ہیں گھر مرا سجانے درد  <m> کچھ نئے اور کچھ پرانے درد  <e>
<s> ذکر جاناں کے باغ سے گزرے  <m> زخم مہکے ہوئے سہانے درد  <e>
<s> خوف اتنا خوشی کا تھا ہم کو  <m> بن گئے زیست کے بہانے درد  <e>
<s> درد کچھ اور دے کے لوٹے ہیں  <m> آئے تھے ہم سے جو بٹانے درد  <e>
<s> کب کوئی چاندنی میں دے آواز  <m> کب اٹھے دل میں پھر نہ جانے درد  <e>
<s> رہ گیا کم ہی گو سفر باقی  <m> دل میں خواہش کا ہے گزر باقی  <e>
<s> کیا ندی پھر سے آزمائے گی  <m> کیا ابھی اور ہیں بھنور باقی  <e>
<s> کیا اکیلے ہی آگے جانا ہے  <m> کیا نہیں کوئی ہم سفر باقی  <e>
<s> کیا وہ مجھ سے کبھی نہ بچھڑے گا  <m> کیا نہیں دل میں کوئی ڈر باقی  <e>
<s> کیا نہیں جانتا مجھے کوئی  <m> کیا نہیں شہر میں وہ گھر باقی  <e>
<s> آنکھ ہے اک کٹورا پانی کا  <m> اور یہ حاصل ہے زندگانی کا  <e>
<s> رائیگاں کر گیا مجھے آخر  <m> خوف ایسا تھا رائیگانی کا  <e>
<s> چل نکلتا ہے سلسلہ اکثر  <m> خوش گمانی سے بد گمانی کا  <e>
<s> درد بوتا ہوں زخم کھلتے ہیں  <m> ہے بہت شوق باغ بانی کا  <e>
<s> کیا ٹھکانہ غم و خوشی کا ہو  <m> دل علاقہ ہے لا مکانی کا  <e>
<s> جا کے دریا میں پھینک آیا ہوں  <m> یہ کیا ہے تری نشانی کا  <e>
<s> جس کا انجام ہی نہیں کوئی  <m> میں ہوں کردار اس کہانی کا  <e>
<s> مدعا نظم ہو نہیں پایا  <m> شعر دھوکہ ہے ترجمانی کا  <e>
<s> راہ ملتی ہے گھر نہیں ملتا  <m> گھر ملے بھی تو در نہیں ملتا  <e>
<s> جس کو دیکھا تھا میں نے بچپن میں  <m> اب مجھے وہ نگر نہیں ملتا  <e>
<s> دیکھتا ہوں جو خود کو پانی میں  <m> جسم ملتا ہے سر نہیں ملتا  <e>
<s> مجھ کو ان زندگی کی راہوں میں  <m> کوئی بھی ہم سفر نہیں ملتا  <e>
<s> جانے کیا ہو گیا ہے موسم کو  <m> سبز کوئی شجر نہیں ملتا  <e>
<s> یہ ملا ہے صلہ ندامت میں  <m> آ گیا میں بھی ابر رحمت میں  <e>
<s> بن پروں کے ہوا میں اڑتا ہے  <m> ایسا کیا ہے نشہ سیاست میں  <e>
<s> ہم ترے غم کو اپنا کہتے ہیں  <m> جان دے دیں گے اس محبت میں  <e>
<s> فیصلے سارے ان کے حق میں ہیں  <m> پھر بھی میرا یقیں عدالت میں  <e>
<s> دیدنی ہے ہماری زیبائی  <m> ہم کہ ہیں حسن کے تمنائی  <e>
<s> بس یہ ہے انتہا تعلق کی  <m> ذکر پر ان کے آنکھ بھر آئی  <e>
<s> تو نہ کر اپنی محفلوں کو اداس  <m> راس ہے ہم کو رنج تنہائی  <e>
<s> اور تو کیا دیا بہاروں نے  <m> بس یہی چار دن کی رسوائی  <e>
<s> ہم کو کیا کام رنگ محفل سے  <m> ہم تو ہیں دور کے تماشائی  <e>
<s> وہ جنوں کو بڑھائے جائیں گے  <m> ان کی شہرت ہے میری رسوائی  <e>
<s> معتقد ہیں ہماری وحشت کے  <m> شہر میں جس قدر ہیں سودائی  <e>
<s> عشق صاحب نے دل پہ دستک دی  <m> آئیے مرشدی و مولائی  <e>
<s> اپنی زلفوں کو دھو رہی ہے شب  <m> اور خوشبو نچو رہی ہے شب  <e>
<s> میرے خوابوں کی اوڑھ کر چادر  <m> میرے بستر پہ سو رہی ہے شب  <e>
<s> اب اندھیروں سے جنگ کی خاطر  <m> کچھ چراغوں کو بو رہی ہے شب  <e>
<s> صبح نو کے قریب آتے ہی  <m> اپنا استیو کھو رہی ہے شب  <e>
<s> دن کے صدموں کو سہ رہا ہے دن  <m> رات کا بوجھ ڈھو رہی ہے شب  <e>
<s> سب تھکن آنکھ میں سمٹ جائے  <m> نیند آ جائے رات کٹ جائے  <e>
<s> روبرو ہوں تو گفتگو بھی کریں  <m> کون آواز سے لپٹ جائے  <e>
<s> وہم یہ ہے کہ بند دروازہ  <m> دیکھ کر ہی نہ وہ پلٹ جائے  <e>
<s> سیکھ دریا سے کوہ پیمائی  <m> کوئی کیوں راستے سے ہٹ جائے  <e>
<s> کون مارے گا دوسرا پتھر  <m> کوئی صورت کہ درد بٹ جائے  <e>
<s> میں ہوا ہوں کہ چل رہا ہوں ہنوز  <m> عرصۂ دہر ہی نہ کٹ جائے  <e>
<s> بے دلی خلعت ندامت ہے  <m> اک بلا ہے اگر چمٹ جائے  <e>
<s> اپنے چہرے کو ڈھانپ ڈھانپ کے رکھ  <m> آئنہ گرد سے نہ اٹ جائے  <e>
<s> ہر قدم آگہی کی سمت گیا  <m> میں سدا روشنی کی سمت گیا  <e>
<s> لفظ لے کر خیال کی وسعت  <m> شعر کی تازگی کی سمت گیا  <e>
<s> میں جو اترا لحد کے زینے سے  <m> اک نئی زندگی کی سمت گیا  <e>
<s> تشنگی کو میں اپنے ساتھ لیے  <m> دشت آوارگی کی سمت گیا  <e>
<s> کچے رنگوں کی اس نمائش سے  <m> میں اٹھا سادگی کی سمت گیا  <e>
<s> نطق پھر تازگی کی خواہش میں  <m> گوشۂ خامشی کی سمت گیا  <e>
<s> تم نے سچ بولنے کی جرأت کی  <m> یہ بھی توہین ہے عدالت کی  <e>
<s> منزلیں راستوں کی دھول ہوئیں  <m> پوچھتے کیا ہو تم مسافت کی  <e>
<s> اپنا زاد سفر بھی چھوڑ گئے  <m> جانے والوں نے کتنی عجلت کی  <e>
<s> میں جہاں قتل ہو رہا ہوں وہاں  <m> میرے اجداد نے حکومت کی  <e>
<s> پہلے مجھ سے جدا ہوا اور پھر  <m> عکس نے آئینے سے ہجرت کی  <e>
<s> میری آنکھوں پہ اس نے ہاتھ رکھا  <m> اور اک خواب کی مہورت کی  <e>
<s> اتنا مشکل نہیں تجھے پانا  <m> اک گھڑی چاہیئے ہے فرصت کی  <e>
<s> ہم نے تو خود سے انتقام لیا  <m> تم نے کیا سوچ کر محبت کی  <e>
<s> کون کس کے لیے تباہ ہوا  <m> کیا ضرورت ہے اس وضاحت کی  <e>
<s> عشق جس سے نہ ہو سکا اس نے  <m> شاعری میں عجب سیاست کی  <e>
<s> یاد آئی تو ہے شناخت مگر  <m> انتہا ہو گئی ہے غفلت کی  <e>
<s> اپنے ہی آپ میں اسیر ہوں میں  <m> اپنے زنداں میں بے نظیر ہوں میں  <e>
<s> ایک شہر خیال ہے میرا  <m> اپنے اس شہر کا امیر ہوں میں  <e>
<s> بڑھتا جاتا ہے زندگی کا خط  <m> ایک گھٹتی ہوئی لکیر ہوں میں  <e>
<s> کیوں بلاتے ہو اب جہاں والو  <m> ایک گوشہ نشیں فقیر ہوں میں  <e>
<s> قرض اس دل پہ الفتوں کے ہیں  <m> دوستوں کا کرم امیر ہوں میں  <e>
<s> کھچ کے یوں ہی کمان میں ہوں قید  <m> چھوٹ جاؤں تو ایک تیر ہوں میں  <e>
<s> میں نے دیکھی ہے وقت کی کروٹ  <m> مجھ کو دیکھو کہ اک بصیر ہوں میں  <e>
<s> ناز پروردۂ جہاں تم ہو  <m> درد و غم ہو جہاں جہاں تم ہو  <e>
<s> یہ زمیں بھی اگر نہیں میری  <m> ہائے کیوں زیر آسماں تم ہو  <e>
<s> میں نے کی تھی شکایت دروں  <m> بے سبب مجھ سے بد گماں تم ہو  <e>
<s> میں زمانے سے خود سمجھ لیتا  <m> وقت کے میرے درمیاں تم ہو  <e>
<s> پھوٹتی ہے وہیں سے درد کی لے  <m> پردۂ ساز میں جہاں تم ہو  <e>
<s> تم کو پا کر بھی سوچتا ہوں یہی  <m> کیا فقط رنج رائیگاں تم ہو  <e>
<s> زندگی ریگزار کی صورت  <m> گزری گزری بہار کی صورت  <e>
<s> وہ نہ آئے نظر تو ہے دنیا  <m> ایک اجڑے دیار کی صورت  <e>
<s> سرکشی چھوڑ کر کہیں اے دوست  <m> آ مرے غم گسار کی صورت  <e>
<s> یار کا ہے خیال بھی مجھ کو  <m> خواب کی اور خمار کی صورت  <e>
<s> موسم ہجر میں تری یادیں  <m> دشت میں آبشار کی صورت  <e>
<s> خود سے کوئی مکر گیا ہوگا  <m> عشق دریا اتر گیا ہوگا  <e>
<s> نہیں دیکھا کوئی گریباں چاک  <m> ایک مجنوں تھا مر گیا ہوگا  <e>
<s> پھر رہا ہے جو اک بگولہ سا  <m> خواب اس کا بکھر گیا ہوگا  <e>
<s> اس لئے کرچیاں ہیں چاروں طرف  <m> آئنے سے وہ ڈر گیا ہوگا  <e>
<s> اب اسے یاد کیا دلائیں ہم  <m> کر کے وعدہ مکر گیا ہوگا  <e>
<s> عکس مسمار کرتا جاتا ہوں  <m> روز اک آئنہ بناتا ہوں  <e>
<s> فون کرتا ہوں بارہا ہر شب  <m> جاگتا ہوں اسے جگاتا ہوں  <e>
<s> جب بھی آتا ہے یاد تو مجھ کو  <m> نام تک اپنا بھول جاتا ہوں  <e>
<s> کیا عجب ہے کہ تیز آندھی میں  <m> اک دیا سا میں ٹمٹماتا ہوں  <e>
<s> وہ کہانی مجھے نہیں ازبر  <m> روز دنیا کو جو سناتا ہوں  <e>
<s> خود پہ گزرے عذاب لکھتی ہوں  <m> آج کر کے حساب لکھتی ہوں  <e>
<s> بحر دل میں ہے اک سناٹا  <m> اور میں اضطراب لکھتی ہوں  <e>
<s> خود کو ذرے سے مختصر کر کے  <m> آپ کو آفتاب لکھتی ہوں  <e>
<s> جب کوئی پھول مسکراتا ہے  <m> اس کو اپنا شباب لکھتی ہوں  <e>
<s> ناز کر کر کے آج کل خود کو  <m> آپ کا انتخاب لکھتی ہوں  <e>
<s> میری اچھائی کی سند یہ ہے  <m> خود کو سب سے خراب لکھتی ہوں  <e>
<s> خود میں ہی ڈوبتی ابھرتی ہوں  <m> جانے کس کو تلاش کرتی ہوں  <e>
<s> دل میں جینے کی آرزو لے کر  <m> میں کئی بار روز مرتی ہوں  <e>
<s> بھر نہ جائے یہ زخم اے دل میرا  <m> اس لیے چھیڑ چھاڑ کرتی ہوں  <e>
<s> تم یوں ہی آئنہ بنے رہنا  <m> میں تمہیں دیکھ کر سنورتی ہوں  <e>
<s> خامشی مجھ کو راس آتی ہے  <m> اس لئے توڑنے سے ڈرتی ہوں  <e>
<s> بھاگتی ہوں وجود سے اپنے  <m> اور کبھی خود ہی خود پہ مرتی ہوں  <e>
<s> کیوں یہاں ہوں کہاں ہے اب جانا  <m> خود سے اکثر سوال کرتی ہوں  <e>
<s> میں گریزاں ہوں خود سے کچھ ایسے  <m> اپنے سائے سے بھی مکرتی ہوں  <e>
<s> پہلے تھا اشک بار آج بھی ہے  <m> دل میرا سوگوار آج بھی ہے  <e>
<s> میں نہیں ہوں کسی بھی لائق پر  <m> آپ کو اعتبار آج بھی ہے  <e>
<s> جو تھا پہلے وہی ہے رشتۂ دل  <m> پیار وہ بے شمار آج بھی ہے  <e>
<s> عشق آنکھیں بچھائے بیٹھا ہے  <m> آپ کا انتظار آج بھی ہے  <e>
<s> لاکھ دنیا نے توڑنا چاہا  <m> دل سے دل کا قرار آج بھی ہے  <e>
<s> کھیل دل کا عجیب ہوتا ہے  <m> کون کس کے قریب ہوتا ہے  <e>
<s> پیار ملتا کسی کو رسوائی  <m> اپنا اپنا نصیب ہوتا ہے  <e>
<s> کام آئے برے سمے میں جو  <m> وہ ہی سچا حبیب ہوتا ہے  <e>
<s> پیار ہے جس کے پاس وہ انساں  <m> اس جہاں میں غریب ہوتا ہے  <e>
<s> راز جس کو بتا دیا دل کا  <m> وہ ہی میرا رقیب ہوتا ہے  <e>
<s> ابر نے چاند کی حفاظت کی  <m> چاند نے خود بھی خوب ہمت کی  <e>
<s> آج دریا بہت اداس لگا  <m> ایک کترے نے پھر بغاوت کی  <e>
<s> وہ پرندہ ہوا کو چھیڑ گیا  <m> اس نے کیا خوب یہ حماقت کی  <e>
<s> وقت منصف ہے فیصلہ دے گا  <m> اب ضرورت بھی کیا عدالت کی  <e>
<s> دھوپ کا دم نکل گیا آخر  <m> چھاؤں ہونے لگی ہے شدت کی  <e>
<s> بد گماں آج ساری محفل ہے  <m> جانے کس راہ کس کی منزل ہے  <e>
<s> حال دل ہم بیاں کریں کیسے  <m> شہر کا مسئلہ مقابل ہے  <e>
<s> عمر بیتی ہے میری صحرا میں  <m> دور تک دریا ہے نہ ساحل ہے  <e>
<s> ساتھ چلنا ہے ان کی مجبوری  <m> دو کناروں کی ایک منزل ہے  <e>
<s> وہ مری غزلوں کا ہی ہے حصہ  <m> وہ کہاں زندگی میں شامل ہے  <e>
<s> دل مری ایک بھی نہیں سنتا  <m> کیسا گستاخ یہ مرا دل ہے  <e>
<s> خوشبوؤں کا شجر نہیں دیکھا  <m> ایک مدت سے گھر نہیں دیکھا  <e>
<s> رہ گزر ہم نے ایسی چن لی تھی  <m> میلوں دیوار و در نہیں دیکھا  <e>
<s> تم جو بدلے تو کیا غضب بدلے  <m> ہم نے ایسا اثر نہیں دیکھا  <e>
<s> اتنی بوجھل ہوئی تھی یہ پلکیں  <m> اس کو دیکھا مگر نہیں دیکھا  <e>
<s> چاند کیسے زمیں پہ چلتا ہے  <m> جس نے اس کو اگر نہیں دیکھا  <e>
<s> آئنہ ہم سے روز پوچھے ہے  <m> خود کو کیوں بن سنور نہیں دیکھا  <e>
<s> خط کو چوما اسی کی خوشبو تھی  <m> خط کے اندر مگر نہیں دیکھا  <e>
<s> تم سے بچھڑے تو کیسے زندہ ہیں  <m> تم نے یہ سوچ کر نہیں دیکھا  <e>
<s> عشق میں ہو کے تر بہ تر جانا  <m> دل کی خواہش ہے تجھ پہ مر جانا  <e>
<s> عشق یہ ہے نہیں تو پھر کیا ہے  <m> میرا چھونا ترا نکھر جانا  <e>
<s> تجھ کو دیکھے تو پھر یہ لازم ہے  <m> چاند کے چہرے کا اتر جانا  <e>
<s> یہ مرا دل ہے سنگ مرمر سا  <m> چاندنی بن کے تم بکھر جانا  <e>
<s> درد کے انقلاب سے ہارا  <m> ایک پتھر گلاب سے ہارا  <e>
<s> سب سوالوں نے خودکشی کر لی  <m> جب میں اس کے جواب سے ہارا  <e>
<s> کیا مرا درد بانچ لیتا جو  <m> آئنہ اک نقاب سے ہارا  <e>
<s> اس کو بھی جیت کا گمان رہے  <m> میں بھی کچھ اس حساب سے ہارا  <e>
<s> آخری سانس لے رہی تھی رات  <m> جب چراغ آفتاب سے ہارا  <e>
<s> خواہشوں کا مقام تھوڑی ہے  <m> دل کا کوئی نظام تھوڑی ہے  <e>
<s> عمر ہے یہ مرض بھی ہونا ہے  <m> اب کوئی روک تھام تھوڑی ہے  <e>
<s> یوں ہی بس ہاں میں ہاں ملاتے ہیں  <m> آپ کا احترام تھوڑی ہے  <e>
<s> شاعری بے لباس اف توبہ  <m> بزم ہے یہ حمام تھوڑی ہے  <e>
<s> داد و تحسین سب اسی کی ہے  <m> میرا خود کا کلام تھوڑی ہے  <e>
<s> تب کے کیا حاصل وفا ہوگا  <m> عشق جب طالب سزا ہوگا  <e>
<s> میں ہی شاید نہ سن سکا یا رب  <m> اس نے کچھ تو مجھے کہا ہوگا  <e>
<s> خود پرستی ہو جس کی فطرت میں  <m> وہ تو بے شرم بے حیا ہوگا  <e>
<s> پھر محبت نہ کرنا چاہو گے  <m> میرا فسانہ گر سنا ہوگا  <e>
<s> غم مرے ساتھ تھا ہمیشہ سے  <m> اب کے وہ بھی ذرا خفا ہوگا  <e>
<s> خواہشیں اور بڑھتی جائیں گی  <m> کیا یہی حاصل دعا ہوگا  <e>
<s> کس کہ آہٹ سنائی دیتی ہے  <m> زخم شاید کوئی نیا ہوگا  <e>
<s> تھی اسی دم پہ تھوڑی رعنائی  <m> اب خیال اس کا بھی گیا ہوگا  <e>
<s> کیسا ہر سمت یہ اندھیرا ہے  <m> چاند شاید بجھا بجھا ہوگا  <e>
<s> کیا کہا ظلم اس کی فطرت ہے  <m> اس کو جانے دے وہ خدا ہوگا  <e>
<s> آندھیوں کو بھی کر رہا روشن  <m> کیسا وہ سرپھرا دیا ہوگا  <e>
<s> موت جس کو لگے ہے دشمن سی  <m> ہر گھڑی ڈر کے وہ جیا ہوگا  <e>
<s> موت کا خوف وہ نہیں رکھتا  <m> ایک لمحہ بھی جو جیا ہوگا  <e>
<s> چشم تر ہے کوئی سراب نہیں  <m> درد دل اب کوئی عذاب نہیں  <e>
<s> کیسے اس بات پر یقیں کر لوں  <m> تو حقیقت ہے کوئی خواب نہیں  <e>
<s> موسم گل کا ذکر رہنے دے  <m> یہ مری بات کا جواب نہیں  <e>
<s> تو اگر غم سے اجنبی ہے تو  <m> حال اپنا بھی اب خراب نہیں  <e>
<s> مان لیتا ہوں میں نہیں مجنوں  <m> تیرا رخ بھی تو ماہتاب نہیں  <e>
<s> کیا کروں حسن کا تصور اب  <m> تیرے چہرے پہ جب نقاب نہیں  <e>
<s> دیر پہچاننے میں پل بھر کی  <m> یہ کوئی باعث اضطراب نہیں  <e>
<s> عمر گزری ہے معذرت کرتے  <m> غفلتیں میری بے حساب نہیں  <e>
<s> کوئی شے ہے جو سنسناتی ہے  <m> ایک دہشت سی پھیل جاتی ہے  <e>
<s> زندگی کٹ رہی ہے سائے میں  <m> دھوپ آتی ہے لوٹ جاتی ہے  <e>
<s> جیسے جنگل پکارتا ہو مجھے  <m> رات بھر اک صدا سی آتی ہے  <e>
<s> گونج اٹھتا ہے گہرا سناٹا  <m> نیند جب دھڑکنوں کو آتی ہے  <e>
<s> کیسی یادوں کے دیپ جل اٹھے  <m> دور تک روشنی نہاتی ہے  <e>
<s> اتنی غزلوں میں کوئی اچھی غزل  <m> اک زمانے کے بعد آتی ہے <e>
<s> دھوپ میں بیٹھنے کے دن آئے  <m> پھر اسے سوچنے کے دن آئے  <e>
<s> بند کمروں میں جھانکتی کرنیں  <m> کھڑکیاں کھولنے کے دن آئے  <e>
<s> دھان کی کھیتیاں سنہری ہیں  <m> گاؤں میں لوٹنے کے دن آئے  <e>
<s> بعد مدت وہ شہر میں آیا  <m> آئنہ دیکھنے کے دن آئے  <e>
<s> پھر کوئی یاد تازہ ہونے لگی  <m> رات بھر جاگنے کے دن آئے  <e>
<s> روشنی کیا پڑی ہے کمرے میں  <m> دھول اڑنے لگی ہے کمرے میں  <e>
<s> مجھ کو گھیرے ہوئے ہے میرا وجود  <m> یہ حقیقت کھلی ہے کمرے میں  <e>
<s> مجھ کو باہر کہیں نکلنا ہے  <m> رات ہونے لگی ہے کمرے میں  <e>
<s> اپنی سانسوں کو سن رہا ہوں میں  <m> کس قدر خامشی ہے کمرے میں  <e>
<s> اک ذرا سا ترا خیال آیا  <m> روشنی ہو گئی ہے کمرے میں  <e>
<s> آبرو کی کسے ضرورت ہے  <m> جان بچ جائے تو غنیمت ہے  <e>
<s> دیر تک ساتھ دے نہیں سکتا  <m> جھوٹ کی بس یہی حقیقت ہے  <e>
<s> بے ضرورت بھی کر لیا سجدہ  <m> یہ عبادت بڑی عبادت ہے  <e>
<s> میں محبت تجھے نہیں کرتا  <m> تو فقط روح کی ضرورت ہے  <e>
<s> دشت ویراں رہے اگر تو پھر  <m> دعوئ عاشقی پے لعنت ہے  <e>
<s> کوئی شکوہ گلہ نہیں باقی  <m> اب اسی بات کی شکایت ہے  <e>
<s> دل لگانے کی بھول تھے پہلے  <m> اب جو پتھر ہیں پھول تھے پہلے  <e>
<s> مدتوں بعد وہ ہوا قائل  <m> ہم اسے کب قبول تھے پہلے  <e>
<s> اس سے مل کر ہوئے ہیں کار آمد  <m> چاند تارے فضول تھے پہلے  <e>
<s> لوگ گرتے نہیں تھے نظروں سے  <m> عشق کے کچھ اصول تھے پہلے  <e>
<s> ان داتا ہیں اب گلابوں کے  <m> جتنے سوکھے ببول تھے پہلے  <e>
<s> آج کانٹے ہیں ان کی شاخوں پر  <m> جن درختوں پہ پھول تھے پہلے  <e>
<s> دور حاضر کی یہ عنایت ہے  <m> ہم نہ اتنے ملول تھے پہلے  <e>
<s> جھوٹھے الزام مان لیتے ہیں  <m> ہم بھی شاید رسول تھے پہلے  <e>
<s> جن کے ناموں پہ آج رستے ہیں  <m> وہی رستوں کی دھول تھے پہلے  <e>
<s> رنج اس کا نہیں کہ ہم ٹوٹے  <m> یہ تو اچھا ہوا بھرم ٹوٹے  <e>
<s> ایک ہلکی سی ٹھیس لگتے ہی  <m> جیسے کوئی گلاس ہم ٹوٹے  <e>
<s> آئی تھی جس حساب سے آندھی  <m> اس کو سوچو تو پیڑ کم ٹوٹے  <e>
<s> لوگ چوٹیں تو پی گئے لیکن  <m> درد کرتے ہوئے رقم ٹوٹے  <e>
<s> آئینے آئینے رہے گرچہ  <m> صاف گوئی میں دم بہ دم ٹوٹے  <e>
<s> شاعری عشق بھوک خودداری  <m> عمر بھر ہم تو ہر قدم ٹوٹے  <e>
<s> باندھ ٹوٹا ندی کا کچھ ایسے  <m> جس طرح سے کوئی قسم ٹوٹے  <e>
<s> ایک افواہ تھی سبھی رشتے  <m> ٹوٹنا طے تھا اور ہم ٹوٹے  <e>
<s> زندگی کنگھیوں میں ڈھال ہمیں  <m> تیری زلفوں کے پیچ و خم ٹوٹے  <e>
<s> تجھ پہ مرتے ہیں زندگی اب بھی  <m> جھوٹ لکھیں تو یہ قلم ٹوٹے  <e>
<s> الٹے سیدھے گرے پڑے ہیں پیڑ  <m> رات طوفان سے لڑے ہیں پیڑ  <e>
<s> کون آیا تھا کس سے بات ہوئی  <m> آنسوؤں کی طرح جھڑے ہیں پیڑ  <e>
<s> باغباں ہو گئے لکڑہارے  <m> حال پوچھا تو رو پڑے ہیں پیڑ  <e>
<s> کیا خبر انتظار ہے کس کا  <m> سال ہا سال سے کھڑے ہیں پیڑ  <e>
<s> جس جگہ ہیں نہ ٹس سے مس ہوں گے  <m> کون سی بات پر اڑے ہیں پیڑ  <e>
<s> کونپلیں پھول پتیاں دیکھو  <m> کون کہتا ہے یہ کڑے ہیں پیڑ  <e>
<s> جیت کر کون اس زمیں کو گیا  <m> پرچموں کی طرح گڑے ہیں پیڑ  <e>
<s> اپنی دنیا کے لوگ لگتے ہیں  <m> کچھ ہیں چھوٹے تو کچھ بڑے ہیں پیڑ  <e>
<s> عمر بھر راستوں پہ رہتے ہیں  <m> شاعری پر سبھی پڑے ہیں پیڑ  <e>
<s> موت تک دوستی نبھاتے ہیں  <m> آدمی سے بہت بڑے ہیں پیڑ  <e>
<s> اپنا چہرہ نہار لیں رتویں  <m> آئینوں کی طرح جڑے ہیں پیڑ  <e>
<s> جن کے اندر چراغ جلتے ہیں  <m> گھر سے باہر وہی نکلتے ہیں  <e>
<s> برف گرتی ہے جن علاقوں میں  <m> دھوپ کے کاروبار چلتے ہیں  <e>
<s> ایسی کائی ہے اب مکانوں پر  <m> دھوپ کے پاؤں بھی پھسلتے ہیں  <e>
<s> بستیوں کا شکار ہوتا ہے  <m> پیڑ جب کرسیوں میں ڈھلتے ہیں  <e>
<s> خود رسی عمر بھر بھٹکتی ہے  <m> لوگ اتنے پتے بدلتے ہیں  <e>
<s> ہم تو سورج ہیں سرد ملکوں کے  <m> موڈ ہوتا ہے تب نکلتے ہیں  <e>
<s> اب خزاں آئے یا بہار آئے  <m> کوئی موسم تو سازگار آئے  <e>
<s> ہم نے ہاری تھی عشق کی بازی  <m> لوگ تو حوصلے بھی ہار آئے  <e>
<s> رکھ کے اس در پہ سر اٹھاتے کیا  <m> آج یہ بوجھ بھی اتار آئے  <e>
<s> اب وہ لمحے ہیں راستوں کے چراغ  <m> تیری دھن میں جو ہم گزار آئے  <e>
<s> ہے یہ شعلہ تو کوئی بات نہیں  <m> دل اگر ہے تو پھر قرار آئے  <e>
<s> اس کو میرا ملال ہے اب بھی  <m> چلیے کچھ تو خیال ہے اب بھی  <e>
<s> روز یادوں کی تہہ بناتا ہے  <m> اس کا جینا محال ہے اب بھی  <e>
<s> تم نے اتر بدل دئے ہر بار  <m> میرا وہ ہی سوال ہے اب بھی  <e>
<s> جس نے دشمن سمجھ لیا ہے ہمیں  <m> اس سے ملنا وصال ہے اب بھی  <e>
<s> دفن ہو کر بھی سانس باقی ہے  <m> کوئی رشتہ بحال ہے اب بھی  <e>
<s> ایک اک قطرہ جوڑ کر رکھا  <m> خون سارا نچوڑ کر رکھا  <e>
<s> رنگ تو اور بھی تھے جیون میں  <m> کیوں اداسی کو اوڑھ کر رکھا  <e>
<s> کیونکہ آئینہ سچ بتا دے گا  <m> اس لیے اس کو توڑ کر رکھا  <e>
<s> جو بھی لمحے تمہارے ساتھ کٹے  <m> میں نے ان سب کو جوڑ کر رکھا  <e>
<s> وہ ورق جس میں تیرا نام آیا  <m> میں نے ان سب کو موڑ کر رکھا  <e>
<s> خود پہ جب بھی کیا یقیں میں نے  <m> رخ ہواؤں کا موڑ کر رکھا  <e>
<s> اپنی نظروں میں ہارنا کب تک  <m> اس کو اکثر پکارنا کب تک  <e>
<s> اب تو کھل جانی چاہئے آنکھیں  <m> رات کو دن پکارنا کب تک  <e>
<s> فون کر ہی لیا تمہیں آخر  <m> شام بے کل گزارنا کب تک  <e>
<s> حوصلہ دیجے ہمتیں دیجے  <m> ڈوبتے کو ابھارنا کب تک  <e>
<s> اب جو کیجے وہ سب سہی کیجئے  <m> غلطیوں کو سدھارنا کب تک  <e>
<s> پھول سب کے لیے مہکتے ہیں  <m> لوگ لیکن کہاں سمجھتے ہیں  <e>
<s> زندگی جی رہے ہیں ہم لیکن  <m> زندگی کے لیے ترستے ہیں  <e>
<s> وقت کا ایک نام اور بھی ہے  <m> لوگ مرہم بھی اس کو کہتے ہیں  <e>
<s> روز ملتے نہیں ہیں ہم خود سے  <m> روز خود سے مگر بچھڑتے ہیں  <e>
<s> پھول جیسے جو کھل نہیں پاتے  <m> پھول جیسے وہی بکھرتے ہیں  <e>
<s> وقت میں خاصیت ہے کیا ایسی  <m> وقت کے ساتھ سب بدلتے ہیں  <e>
<s> لاکھ بدلا بدل نہیں پائے  <m> آئنے سے نکل نہیں پائے  <e>
<s> یوں تو دنیا جہان گھومے مگر  <m> لوگ گھر سے نکل نہیں پائے  <e>
<s> سامنے تجھ کو یک بیک پا کر  <m> لفظ ہم سے سنبھل نہیں پائے  <e>
<s> کتنے موتی ابھی بھی ایسے ہیں  <m> سیپ سے جو نکل نہیں پائے  <e>
<s> کاغذی لوگ گل گئے کب کے  <m> ہم تھے پتھر سو گل نہیں پائے  <e>
<s> اپنی مرضی کا رخ میں اپناؤں  <m> کاش میں بھی ہوا سی ہو جاؤں  <e>
<s> مان لینا کے تم خیال میں ہو  <m> جب بھی میں پھول جیسا مسکاؤں  <e>
<s> کیا کہا تم پہ میں یقیں کر لوں  <m> یعنی اک بار پھر بکھر جاؤں  <e>
<s> خواہشیں تو ہزار کر لوں میں  <m> کاش پوری بھی کوئی کر پاؤں  <e>
<s> چاند بھی جا رہا ہے اب سونے  <m> میں بھی اب تھوڑی دیر سو جاؤں  <e>
<s> تم سے اک دن کہیں ملیں گے ہم  <m> خرچ خود کو تبھی کریں گے ہم  <e>
<s> عشق تجھ کو خبر بھی ہے اب کے  <m> تیرے ساحل سے جا لگیں گے ہم  <e>
<s> کس نے رستے میں چاند رکھا ہے  <m> اس سے ٹکرا کے گر پڑیں گے ہم  <e>
<s> آسمانوں میں گھر نہیں ہوتے  <m> مر گئے تو کہاں رہیں گے ہم  <e>
<s> دھوپ نکلی ہے تیری باتوں کی  <m> آج چھت پر پڑے رہیں گے ہم  <e>
<s> جو بھی کہنا ہے اس کو کہنا ہے  <m> اس کے کہنے پہ کیا کہیں گے ہم  <e>
<s> روک لیں گے مجھے ترے آنسو  <m> ایسے پانی پہ کیا چلیں گے ہم  <e>
<s> وہ سنے گی جو سننا چاہے گی  <m> جو بھی کہنا ہے وہ کہیں گے ہم  <e>
<s> یہ کتابوں سی جو ہتھیلی ہے  <m> سب سے مشکل یہی پہیلی ہے  <e>
<s> میری ہم عمر ہے یہ تنہائی  <m> ساتھ بچپن سے میرے کھیلی ہے  <e>
<s> ہنستی رہتی ہے ایک کھڑکی پر  <m> اپنی دیوار میں اکیلی ہے  <e>
<s> کھل رہی ہے یہ بات ہم پر بھی  <m> زندگی اک کٹھن پہیلی ہے  <e>
<s> ایک روزن سے چھن کے آ تو گئی  <m> گھر میں لیکن کرن اکیلی ہے  <e>
<s> نرم و نازک سی خوبصورت سی  <m> زندگی پیار کی ہتھیلی ہے  <e>
<s> تیرے ملنے کا آخری امکان  <m> جیسے مجھ میں ہے ایک نخلستان  <e>
<s> گھر میں لگتا نہیں ہے جی میرا  <m> دشت میں رہ گیا مرا سامان  <e>
<s> ریت میں سیپیاں ملی ہیں مجھے  <m> کیا سمندر تھا پہلے ریگستان  <e>
<s> لوٹے شاید اسی بہانے وہ  <m> رکھ لیا میں نے اس کا کچھ سامان  <e>
<s> تو ترے ارد گرد ہی ہے کہیں  <m> ہر طرف ڈھونڈھ ہر جگہ کو چھان  <e>
<s> دور تک کوئی بھی نہیں دل میں  <m> آخری شہر بھی ملا ویران  <e>
<s> کس نے پھونکی ہے جسم میں سانسیں  <m> کس نے چھیڑی ہے زندگی کی تان  <e>
<s> وہ جہاں ہیں وہیں خیال مرا  <m> مستقل ہو گیا وصال مرا  <e>
<s> پیار سے دیکھا پھر مجھے اس نے  <m> پھر سے عہدہ ہوا بحال مرا  <e>
<s> وہ جو پاگل تھا اب وہ کیسا ہے  <m> ایسے وہ پوچھتا ہے حال مرا  <e>
<s> اپنی یادوں کی روشنی کم کر  <m> اس نے سونا کیا محال مرا  <e>
<s> میں ہی آؤں گا اپنے رستے میں  <m> میرے بھیتر سے ڈر نکال مرا  <e>
<s> ساتھ میرے گھسٹتا ہے پل پل  <m> تھک کے سایہ ہوا نڈھال مرا  <e>
<s> اس اماوس میں پھر سے تنہا ہوں  <m> چاند ہے گر شریک حال مرا  <e>
<s> ٹوٹنا ہے جواب میں تم کو  <m> آج کچھ سخت ہے سوال مرا  <e>
<s> تاکہ تو رہ سکے خدا مجھ میں  <m> مجھ سے آسیب اب نکال مرا  <e>
<s> آیا پل بھر کو سر پہ سایہ پھر  <m> دھوپ کو آ گیا خیال مرا  <e>
<s> چاند تو کھل اٹھا ستاروں میں  <m> ہم سلگتے رہے شراروں میں  <e>
<s> دل وحشت زدہ کا حال نہ پوچھ  <m> پھول مرجھا گئے بہاروں میں  <e>
<s> آنسوؤں کے چراغ روشن ہیں  <m> دیکھ پھر تیری رہ گزاروں میں  <e>
<s> کائنات اور بھی نکھر جائے  <m> رنگ بھر دو اگر نظاروں میں  <e>
<s> پھول کھلتے ہیں ہر برس ان پر  <m> دفن ہے کون ان مزاروں میں  <e>
<s> میرے سارے خلوص کی دولت  <m> بانٹ دو جا کے غم کے ماروں میں  <e>
<s> میں تو راہی ہوں تیری منزل کا  <m> اور تو گم ہے چاند تاروں میں  <e>
<s> دو ہی کردار تھے کہانی میں  <m> دونوں ہی مر گئے جوانی میں  <e>
<s> لوگ لاشیں نکال پائے بس  <m> عشق ڈوبا ہوا تھا پانی میں  <e>
<s> زندگی جل چکی تھی لکڑی سی  <m> راکھ بس بچ گئی نشانی میں  <e>
<s> موڑ آیا تھا میں مڑا ہی نہیں  <m> ہو گئی بھول زندگانی میں  <e>
<s> رنگ لایا دوانہ پن میرا  <m> سی رہے ہیں وہ پیرہن میرا  <e>
<s> میں نوید بہار لایا تھا  <m> تذکرہ ہر چمن چمن میرا  <e>
<s> شبنم فکر و گلستان سخن  <m> جگمگاتا ہے پھولبن میرا  <e>
<s> لالہ و گل کھلے ہیں کانٹوں پر  <m> ان میں الجھا تھا پیرہن میرا  <e>
<s> یہ بھی اب تک نہیں ہوا معلوم  <m> میں سجن کا ہوں یا سجن میرا  <e>
<s> جو بھی ہے سب تری عنایت ہے  <m> جان میری نہ یہ بدن میرا  <e>
<s> کیا تجھے بھی خیال آتا ہے  <m> کبھی بھولے سے جان من میرا  <e>
<s> اس نے دیکھا تھا مسکرا کے کبھی  <m> عمر بھر دل رہا مگن میرا  <e>
<s> اے شراب سخن کے متوالے  <m> کچھ سخن ہی نہیں ہے فن میرا  <e>
<s> خوش جمالوں کی یاد آتی ہے  <m> بے مثالوں کی یاد آتی ہے  <e>
<s> باعث رشک مہر و ماہ تھے جو  <m> ان ہلالوں کی یاد آتی ہے  <e>
<s> جن کی آنکھوں میں تھا سرور غزل  <m> ان غزالوں کی یاد آتی ہے  <e>
<s> سادگی لا جواب ہے جن کی  <m> ان سوالوں کی یاد آتی ہے  <e>
<s> شوق کی نکتہ دانیاں نہ گئیں  <m> رات بیتی کہانیاں نہ گئیں  <e>
<s> حسن نے دی ہزار بار شکست  <m> عشق کی لنترانیاں نہ گئیں <e>
<s> نقش بن بن کے رہ گئیں دل میں  <m> سرسری نوجوانیاں نہ گئیں  <e>
<s> چہرۂ زندگی کی رونق ہیں  <m> حوصلوں کی نشانیاں نہ گئیں  <e>
<s> میں کہاں کاروان شوق کہاں  <m> اب وہ تب سا جہان شوق کہاں  <e>
<s> کچھ تو دل بھی ہے ذوق سے خالی  <m> اور کچھ وہ زبان شوق کہاں  <e>
<s> کب رہی ہے متاع دل بھی ساتھ  <m> اور سوداگران شوق کہاں  <e>
<s> عشق بھی بے بسی سا لگتا ہے  <m> دل بھی اب ہم زبان شوق کہاں  <e>
<s> ہم نے چاہا اسے اسی کے بغیر  <m> کاٹ دی عمر زندگی کے بغیر  <e>
<s> ایسے بھی کچھ چراغ ہوتے ہیں  <m> جلتے رہتے ہیں روشنی کے بغیر  <e>
<s> ہو گئے پار ہم تصور میں  <m> ناؤ چلتی رہی ندی کے بغیر  <e>
<s> ضبط کیا ہے یہ پوچھیے ہم سے  <m> مسکرائے ہیں ہم خوشی کے بغیر  <e>
<s> گھٹ کے رہ جائے گا اکیلے میں  <m> آدمی کیا ہیں آدمی کے بغیر  <e>
<s> پہلے ہوتا اگر شعور اتنا  <m> شیشۂ دل نہ ہوتا چور اتنا  <e>
<s> عشق اس سے ہی تھا ہوا احساس  <m> ہو گیا جب وہ مجھ سے دور اتنا  <e>
<s> کہہ نہ پائے کہ بے قصور ہیں ہم  <m> ہو گیا ہم سے بے قصور اتنا  <e>
<s> خواب میں بھی سفر نہیں ہوتا  <m> جسم ہے اب تھکن سے چور اتنا  <e>
<s> تو بھی مٹی کا ایک پتلا ہے  <m> کس لئے ہے تجھے غرور اتنا  <e>
<s> لوٹ آنا بھی اب نہیں ممکن  <m> جا چکا ہے وہ ہم سے دور اتنا  <e>
<s> موت کے وقت پاس آ جانا  <m> کام کرنا مرا ضرور اتنا  <e>
<s> ہے جو دیوار پر گھڑی تنہا  <m> دیکھتی ہوں پڑی پڑی تنہا  <e>
<s> چاند میں عکس ڈھونڈھتی ہوں ترا  <m> روز آنگن میں میں کھڑی تنہا  <e>
<s> سوچتی ہوں کی جلد دن نکلے  <m> رات اتنی لگے بڑی تنہا  <e>
<s> یاد کرتی ہوں اپنے ماضی کو  <m> حال کی قبر میں پڑی تنہا  <e>
<s> سارے اپنوں کی بھیڑ میں رہ کر  <m> اپنے حالات سے لڑی تنہا  <e>
<s> رنج اتنے ملے زمانے سے  <m> لب چٹختے ہیں مسکرانے سے  <e>
<s> دھندلی دھندلی سی پڑ گئی یادیں  <m> زخم بھی ہو گئے پرانے سے  <e>
<s> مت بناؤ یہ کانچ کے رشتے  <m> ٹوٹ جائیں گے آزمانے سے  <e>
<s> تیرگی شب کی کم نہیں ہوگی  <m> گھر کے اندر دیے جلانے سے  <e>
<s> عقل نے دل کو کر دیا ہشیار  <m> بچ گئے ہم فریب کھانے سے  <e>
<s> ہو ہی جائیں گے ہم رہا اک دن  <m> چھوٹ جائیں گے قیدخانے سے  <e>
<s> اب کوئی سلسلہ نہیں باقی  <m> دوستوں میں وفا نہیں باقی  <e>
<s> زندگی تجھ پہ رائے کیا دو میں  <m> اب کوئی تبصرہ نہیں باقی  <e>
<s> وقت بے وقت کیوں برستے ہیں  <m> بادلوں میں حیا نہیں باقی  <e>
<s> زندگی تجھ سے اور لڑنے کا  <m> مجھ میں اب حوصلہ نہیں باقی  <e>
<s> رنج الجھن گھٹن پریشانی  <m> روگ کوئی رہا نہیں باقی  <e>
<s> اپنی منزل کو چھو لیا میں نے  <m> کوئی مقصد رہا نہیں باقی  <e>
<s> میرے دشمن کے قلب میں فی الوقت  <m> جنگ کا حوصلہ نہیں باقی  <e>
<s> جیت رکھا ہے میں نے اپنے کو  <m> مجھ میں کوئی انا نہیں باقی  <e>
<s> آدمی جب خون کا پیاسا ہوا  <m> عظمت انسان بھی دھوکا ہوا  <e>
<s> آپ کو شہرت ملی اچھا ہوا  <m> میرا کیا ہے میں اگر رسوا ہوا  <e>
<s> قبر پر آؤ گے رونے کے لئے  <m> میری جاں یہ بھی کوئی وعدہ ہوا  <e>
<s> وعدۂ فردا پہ جو ٹلتا رہے  <m> وہ مریض ہجر کب اچھا ہوا  <e>
<s> جب مری آوارگی حد سے بڑھی  <m> آبلہ پا لالۂ صحرا ہوا  <e>
<s> میرے حصے میں بے دلی آئی  <m> موت آئی نہ زندگی آئی  <e>
<s> کوئی منظر کھلا نہ آنکھوں میں  <m> جو بھی رت آئی شبنمی آئی  <e>
<s> لہر سی دور تک اٹھی دل میں  <m> آج پھر یاد آپ کی آئی  <e>
<s> کوئی لمحہ چمک اٹھا شاید  <m> ورنہ آنکھوں میں کیوں نمی آئی  <e>
<s> آئنہ دیکھا دیکھ کر رویا  <m> خود کو سوچا تو پھر ہنسی آئی  <e>
<s> اب تو ہر شہر شہر مقتل ہے  <m> جو ہوا آئی چیختی آئی  <e>
<s> آگہی کر گئی بہت گمراہ  <m> کام آئی تو عاشقی آئی  <e>
<s> جی بہت چاہتا ہے رونے کو  <m> آئنہ آنسوؤں سے دھونے کو  <e>
<s> دن کا جلتا سفر تمام ہوا  <m> رات اب کہہ رہی ہے سونے کو  <e>
<s> خواب بننے کا فائدہ کیا ہے  <m> وہ تو ہونا ہے جو ہے ہونے کو  <e>
<s> یاد اس کی متاع جاں اپنی  <m> دیدۂ تر مجھے ڈبونے کو  <e>
<s> پشت پر بوجھ بیتی یادوں کا  <m> زندگی جیسے لاش ڈھونے کو  <e>
<s> عمر اک جا چکی تو یہ جانا  <m> خود کو پایا تھا میں نے کھونے کو  <e>
<s> ابتدا تھی نہ انتہا کچھ دیر  <m> درمیاں تھی مگر صدا کچھ دیر  <e>
<s> وہ مرے ساتھ ساتھ چلتا تھا  <m> میں جسے پوچھتا رہا کچھ دیر  <e>
<s> اس کا دھیان اس کی یاد جیسے گلاب  <m> ناز پروردۂ صبا کچھ دیر  <e>
<s> اجنبی شکل پر پڑی تھی نظر  <m> آئی ہے بوئے آشنا کچھ دیر  <e>
<s> اور کیا تھی حقیقت دنیا  <m> ہاتھ پر ہاتھ تھا دھرا کچھ دیر  <e>
<s> گہر خستہ آب دار ہوا  <m> خاک و خوں میں پڑا رہا کچھ دیر  <e>
<s> اصل کردار دست گلچیں ہے  <m> باد صرصر تھی شعلہ زا کچھ دیر  <e>
<s> خاک یا کہکشاں سے اٹھتا ہے  <m> درد آخر کہاں سے اٹھتا ہے  <e>
<s> ہے عجب جائے امن قریۂ دل  <m> حشر سارا جہاں سے اٹھتا ہے  <e>
<s> دیکھ اے آہ ساکنان زمیں  <m> اک غبار آسماں سے اٹھتا ہے  <e>
<s> پہلے یہ خار و خس جلاتا تھا  <m> شعلہ اب گلستاں سے اٹھتا ہے  <e>
<s> مسئلہ خاطر پریشاں کا  <m> خواہش رائیگاں سے اٹھتا ہے  <e>
<s> اک خلا ہے جو پر نہیں ہوتا  <m> جب کوئی درمیاں سے اٹھتا ہے  <e>
<s> اصل چہروں کا انکشاف کیا  <m> ہم نے تبدیل ہر غلاف کیا  <e>
<s> شہر بھر کی ہے کیوں زبانوں پر  <m> جس کا نہ میں نے انکشاف کیا  <e>
<s> جبر کو رہنما سمجھتے تھے  <m> کیوں زمانے سے انحراف کیا  <e>
<s> خیرگی بڑھ گئی ہے شہروں میں  <m> تنگ آئے تو اعتکاف کیا  <e>
<s> حرف حق ہم زبان پر لائے  <m> صاف دنیا سے اختلاف کا  <e>
<s> تھی نظارے کی گھات آنکھوں میں  <m> کٹ گئی ساری رات آنکھوں میں  <e>
<s> دیکھو ان آنکھوں کی سخن گوئی  <m> ہے شرارت کی بات آنکھوں میں  <e>
<s> تلخ باتیں ہیں میٹھی نظریں ہیں  <m> زہر منہ میں بنات آنکھوں میں  <e>
<s> رونا قسمت میں ہے مروں کیوں کر  <m> ہے یہ آب حیات آنکھوں میں  <e>
<s> وہ جو دیکھے جیوں نہ دیکھے مروں  <m> ہے حیات و ممات آنکھوں میں  <e>
<s> ہجر ہے دل میں خاک اڑتی ہے  <m> صدر محفل میں خاک اڑتی ہے  <e>
<s> ہے جو ماہ صیام اے ساقی  <m> کیا ہی محفل میں خاک اڑتی ہے  <e>
<s> وہی دلجوئیاں ہیں بعد فنا  <m> پر مرے دل میں خاک اڑتی ہے  <e>
<s> وہ جو آتا نہیں نہانے کو  <m> بحر و ساحل میں خاک اڑتی ہے  <e>
<s> ترے جلوے سے نور کے بدلے  <m> ماہ کامل میں خاک اڑتی ہے  <e>
<s> کٹ گئی رات صبح ہوتی ہے  <m> سن مری بات صبح ہوتی ہے  <e>
<s> باتوں ہی میں گزر گئی شب وصل  <m> اب کہاں رات صبح ہوتی ہے  <e>
<s> اب بھی سورہ کہ بج رہا ہے گجر  <m> ارے بد ذات صبح ہوتی ہے  <e>
<s> رات جب جا چکی تو کہتے ہو  <m> اب کہاں گھات صبح ہوتی ہے  <e>
<s> حسن کی ہر ادا پہ مرتا ہوں  <m> زندگی تیری قدر کرتا ہوں  <e>
<s> کھو نہ جائیں مزے حضوری کے  <m> سانس لیتے ہوئے بھی ڈرتا ہوں  <e>
<s> عشق کی ہے یہ کون سی منزل  <m> گاہ جیتا ہوں گاہ مرتا ہوں  <e>
<s> کون عارف ہے عظمت غم کا  <m> مٹ کے میں اور بھی نکھرتا ہوں  <e>
<s> ہو کے پامال راہ الفت میں  <m> کیا بگڑتا ہوں کیا سنورتا ہوں  <e>
<s> بحر غم میں یہ فکر کس کو ہے  <m> غرق ہوتا ہوں یا ابھرتا ہوں  <e>
<s> مجھ کو دولت ملی ترے غم کی  <m> کیا حقیقت ہے اب دو عالم کی  <e>
<s> میں نے گردن جہاں جہاں خم کی  <m> اک تجلی ہے نور پیہم کی  <e>
<s> حسن زینت ہے عہد مبہم کی  <m> عشق حرمت ہے نقش محکم کی  <e>
<s> نالہ پہونچا بہ حد خاموشی  <m> انتہا ہے جنوں کے عالم کی  <e>
<s> کیوں نہ واقف ہوں راز ہستی سے  <m> مجھ کو حاصل ہے معرفت غم کی  <e>
<s> جو تھا مظہر وہی بنا پردہ  <m> راز داری یہ تیرے محرم کی  <e>
<s> طور دل پر ہے نور کی بارش  <m> کتنی عظمت ہے چشم پر نم کی  <e>
<s> ان کے پرتو کا نور ہیں دونوں  <m> ایک ہستی ہے مہر و شبنم کی  <e>
<s> سب کو حیرت ہے دو جہاں مانگا  <m> مجھ کو حسرت کہ آرزو کم کی  <e>
<s> کر رہا ہوں دعا کہ درد بڑھے  <m> فکر کرتا ہوں روز مرہم کی  <e>
<s> حق کسی کا ادا نہیں ہوتا  <m> ورنہ انساں سے کیا نہیں ہوتا  <e>
<s> دل کا جانا تو بات بعد کی ہے  <m> دل کا آنا برا نہیں ہوتا  <e>
<s> کیا ہوا دل کو مدتیں گزریں  <m> ذکر مہر و وفا نہیں ہوتا  <e>
<s> حسن کے ہیں ہزارہا پہلو  <m> ایک پہلو ادا نہیں ہوتا  <e>
<s> خود پہ کیا کیا وہ ناز کرتے ہیں  <m> جب کوئی دیکھتا نہیں ہوتا  <e>
<s> دل بجھا ہو تو خندۂ گل بھی  <m> چبھتا ہے جاں فزا نہیں ہوتا  <e>
<s> ڈھونڈھ لاتی ہے ایک شوخ نگاہ  <m> لب پہ جو مدعا نہیں ہوتا  <e>
<s> خوں بہاتے ہیں بے گناہوں کا  <m> یہ کوئی خوں بہا نہیں ہوتا  <e>
<s> زندگی میں ہیں تلخیاں پھر بھی  <m> آدمی بے مزا نہیں ہوتا  <e>
<s> ہم سے وہ بے رخی سے ملتا ہے  <m> جی کو پیغام جی سے ملتا ہے  <e>
<s> ہم کو باور نہ تھا عداوت کا  <m> سلسلہ عاشقی سے ملتا ہے  <e>
<s> رشتۂ ارتقائے انسانی  <m> ذہن کی تشنگی سے ملتا ہے  <e>
<s> دست تخیل کو کوئی دامن  <m> بخت کی یاوری سے ملتا ہے  <e>
<s> دوستی اور دشمنی کا مزا  <m> دوست کی دشمنی سے ملتا ہے  <e>
<s> ذوق بڑھتا ہے آشنائی کا  <m> جب وہ بیگانگی سے ملتا ہے  <e>
<s> رخ کو تزئین کا نیا پہلو  <m> آپ کی بے رخی سے ملتا ہے  <e>
<s> کیوں فنا سے ڈریں بقا کیا ہے  <m> بجھ گیا دل ہی جب رہا کیا ہے  <e>
<s> بھر گیا کیوں تصنعات سے جی  <m> پردہ آنکھوں سے اٹھ گیا کیا ہے  <e>
<s> سرمۂ دیدہ ہائے اہل نظر  <m> بن گئی ہے جو خاک پا کیا ہے  <e>
<s> کیسے دنیا وجود میں آئی  <m> آفرینش کا مدعا کیا ہے  <e>
<s> جس میں اربوں جہاں سمائے ہیں  <m> وہ فضا کیا ہے وہ خلا کیا ہے  <e>
<s> چاند کی سمت ہیں دواں موجیں  <m> کیا کشش ہے یہ ماجرا کیا ہے  <e>
<s> پھیل جاتی ہے کس طرح آواز  <m> آنکھ کا سحر ہے ضیا کیا ہے  <e>
<s> جسم بے روح کو خبر ہی نہیں  <m> دخمہ کیا گور کیا چتا کیا ہے  <e>
<s> کیا جمادات سے بھی کم ہے بشر  <m> زر کی پوجا سے مدعا کیا ہے  <e>
<s> عکس ہے عکس ہر شبیہ یہاں  <m> گونج ہی گونج ہے صدا کیا ہے  <e>
<s> مسکرانے سے مدعا کیا ہے  <m> کہہ رہے ہیں تمہیں ہوا کیا ہے  <e>
<s> پیرہن عدل کا پہن آئی  <m> کون مظلوم ہے جفا کیا ہے  <e>
<s> شکوہ کے نام سے ہی برہم ہیں  <m> یہ نہیں پوچھتے گلا کیا ہے  <e>
<s> ڈال دی جس کے حوصلہ نے سپر  <m> وہ تنک آرزو جیا کیا ہے  <e>
<s> خدمت بندگان حق کے سوا  <m> اس خرابے میں کیمیا کیا ہے  <e>
<s> سادگی میں ہزار پرکاری  <m> بانکپن میں چھپا ہوا کیا ہے  <e>
<s> عزت نفس رکھ سکو محفوظ  <m> اور اس کے سوا دعا کیا ہے  <e>
<s> صاف دو پاٹ آسمان و زمیں  <m> دانہ غافل ہے آسیا کیا ہے  <e>
<s> عشوہ کیوں دل ربا نہیں ہوتا  <m> غمزہ کیوں حشر زا نہیں ہوتا  <e>
<s> آزمائیں لہو کو رنگ حنا  <m> کھل گیا دیر پا نہیں ہوتا  <e>
<s> جان دیتے ہو ان کے وعدوں پر  <m> جن کا وعدہ وفا نہیں ہوتا  <e>
<s> آئنہ اس کو دیتا ہے ترغیب  <m> جو کوئی خود نما نہیں ہوتا  <e>
<s> کب نہیں ہوتی فکر کس لمحہ  <m> دوش پر تسمہ پا نہیں ہوتا  <e>
<s> جس کی لو سے چمک اٹھی ہے مژہ  <m> ایسا ناوک خطا نہیں ہوتا  <e>
<s> زیب تن جامہ آئینہ پیکر  <m> کوئی پہلو چھپا نہیں ہوتا  <e>
<s> سنگ کہہ کر پکاریے اس کو  <m> دل جو درد آشنا نہیں ہوتا  <e>
<s> کھاتا ہے آدمی نظر کے فریب  <m> دیدۂ دل جو وا نہیں ہوتا  <e>
<s> نالہ کو دسترس نہیں نہ سہی  <m> ہاتھ خود کیوں رسا نہیں ہوتا  <e>
<s> آہ و فریاد کا اثر دیکھا  <m> خود کو مجبور بیشتر دیکھا  <e>
<s> بن گیا ہے نقاب تنگ دلی  <m> شہرۂ وسعت نظر دیکھا  <e>
<s> جسم نے ڈال دی سپر جب سے  <m> روح کو عازم سفر دیکھا  <e>
<s> حشر کا معتقد ہوا جس نے  <m> منظر مطلع سحر دیکھا  <e>
<s> ناؤ ساحل پہ لگ گئی آ کر  <m> اپنے شانہ پہ ان کا سر دیکھا  <e>
<s> طمع پندار جور حرص فریب  <m> گامزن کاروان زر دیکھا  <e>
<s> شبہ ذوق نظر نہ ہو جس پر  <m> ایک ایسا بھی دیدہ ور دیکھا  <e>
<s> کر لیا ان کے اجتناب پہ صبر  <m> جب سے اغماض راہبر دیکھا  <e>
<s> دل کا آئینہ رو بہ رو لائے  <m> اس لیے ان کو خود نگر دیکھا  <e>
<s> میں نے دریا کو نیکیاں دیں ہیں  <m> اس نے بدلے میں مچھلیاں دیں ہیں  <e>
<s> بچے بارش بھی مجھ سے مانگتے ہیں  <m> جب سے کاغذ کی کشتیاں دیں ہیں  <e>
<s> فائدے خودکشی کے سمجھا کر  <m> اس نے تحفے میں رسیاں دیں ہیں  <e>
<s> منتظر ہے مرے اترنے کا  <m> جس نے چڑھنے کو سیڑھیاں دیں ہیں  <e>
<s> زیست کے راز کھولنے کے لیے  <m> چند سانسوں کی چابیاں دیں ہیں  <e>
<s> اس کو مصروف دیکھ کر میں نے  <m> اپنی فرصت کو گالیاں دیں ہیں  <e>
<s> کب ملی مفت میں وفاداری  <m> پہلے کتے کو ہڈیاں دیں ہیں  <e>
<s> پیاس سے میری ڈر گیا پانی  <m> ہو گیا خشک مر گیا پانی  <e>
<s> اب مجھے تیرنا دکھاؤ گے  <m> اب تو سر سے گزر گیا پانی  <e>
<s> ان سے غیرت کا درس کیا لیتے  <m> جن کی آنکھوں کا مر گیا پانی  <e>
<s> کس نے دامن یہاں نچوڑا ہے  <m> ریت میں کیسے بھر گیا پانی  <e>
<s> کچھ نئے زخم ہو گئے حاصل  <m> جھیل میں پھر سے بھر گیا پانی  <e>
<s> دل کے کمرے میں اب بھی سیلن ہے  <m> جب کہ کب کا اتر گیا پانی  <e>
<s> آگ جانے نہ یہ ہوا جانے  <m> کون آیا ہے ان کو بھڑکانے  <e>
<s> دیمکیں لگ رہیں ہیں ذہنوں کو  <m> بند ہونے لگے کتب خانے  <e>
<s> کاش سب غور سے مجھے دیکھیں  <m> کاش کوئی مجھے نہ پہچانے  <e>
<s> ڈھونڈنے سے خدا تو ملتا ہے  <m> کس کو ملتا ہے یہ خدا جانے  <e>
<s> کیوں مری ہاں میں ہاں ملاتے ہو  <m> تم تو آئے تھے مجھ کو سمجھانے  <e>
<s> اس نے رخ سے ہٹا کے بالوں کو  <m> راستہ دے دیا اجالوں کو  <e>
<s> جاتے جاتے جو مڑ کے دیکھ لیا  <m> اور الجھا دیا خیالوں کو  <e>
<s> ایک ہلکی سی مسکراہٹ سے  <m> اس نے حل کر دیا سوالوں کو  <e>
<s> مر گئے ہم تو دیکھ لینا تم  <m> یاد آئیں گے حسن والوں کو  <e>
<s> کن حوالوں میں آ کے الجھا ہوں  <m> تیری آنکھوں میں خود کو پڑھتا ہوں  <e>
<s> کون مجھ میں ہے بر سر پیکار  <m> روز کس سے جہاد کرتا ہوں  <e>
<s> راہ مڑ مڑ کے لوٹ آتی ہے  <m> گھر سے جب بھی ذرا نکلتا ہوں  <e>
<s> رشتۂ دل کسی سے ٹوٹا ہے  <m> روز راہیں نئی بدلتا ہوں  <e>
<s> آنسوؤں سے ہوا کے آنچل پر  <m> کس ستم گر کا نام لکھتا ہوں  <e>
<s> عیب تو ہوں گے چاند تارے میں  <m> سوچیے آپ اپنے بارے میں  <e>
<s> اتنا کہہ دو کہ اپنے تک رکھیے  <m> پھیل جائے گی بات سارے میں  <e>
<s> اور دل کش ہوئی ہیں نم آنکھیں  <m> میٹھی لگتی ہیں اور کھارے میں  <e>
<s> اپنی کرتے ہیں دل ضمیر و ذہن  <m> سارے افسر ہیں اس ادارے میں  <e>
<s> الجھنوں سے نجات پنہاں ہے  <m> اک بھروسے میں اک اشارے میں  <e>
<s> سب پرکھنے کو ہے کمی بیشی  <m> سب اسی کا مرے تمہارے میں  <e>
<s> ایسے پھرتے ہیں شام تنہا میں  <m> جیسے ہلکی ہوا غبارے میں  <e>
<s> زندگی دھوپ میں بسر کی ہے  <m> بات لمبی تھی مختصر کی ہے  <e>
<s> آ ہی جائے گا اپنے مطلب پہ  <m> بات پہلے ادھر ادھر کی ہے  <e>
<s> سانپ دیکھے ہیں آستینوں میں  <m> کیسی منزل یہ آج سر کی ہے  <e>
<s> رنج کو مجھ پہ جو تصرف ہے  <m> ایسا لگتا ہے بات گھر کی ہے  <e>
<s> درمیاں کوئی راستہ ہی نہیں  <m> بات اک دوسرے کے سر کی ہے  <e>
<s> ایک تصویر کی طرح چپ تھا  <m> اور بات کس قدر کی ہے  <e>
<s> ہر نظر انتخاب ہو جائے  <m> آپ اپنا جواب ہو جائے  <e>
<s> پھر خیالوں کی جنتیں نہ رہیں  <m> تو اگر بے نقاب ہو جائے  <e>
<s> کہیں ایسا نہ ہو کہ دور رسی  <m> خود نظر کا حجاب ہو جائے  <e>
<s> نشۂ زیست اے معاذ اللہ  <m> اور جب غم شراب ہو جائے  <e>
<s> کم نہ ہو لذت حیات اگر  <m> تیرا غم بے حساب ہو جائے  <e>
<s> دیکھ لے تو اگر محبت سے  <m> زندگی کامیاب ہو جائے <e>
<s> صبر و تسلیم کی سپر بھی نہیں  <m> اور تدبیر کار گر بھی نہیں  <e>
<s> تجھ سے ترک تعلقات بھی ہے  <m> اور تری یاد سے مفر بھی نہیں  <e>
<s> اب یہ کم ہمتی کا عالم ہے  <m> اعتماد اپنے آپ پر بھی نہیں  <e>
<s> غم کی تیرہ شبی معاذ اللہ  <m> اب تو اندازۂ سحر بھی نہیں  <e>
<s> منزلوں کا سراغ ڈھونڈھتے ہیں  <m> جو سزاوار رہ گزر بھی نہیں  <e>
<s> دل نہیں معتبر نہ ہو لیکن  <m> معتبر کیا تری نظر بھی نہیں  <e>
<s> ہم پہ کیوں چرخ کی نگاہ پڑی  <m> ہم تو کچھ ایسے نامور بھی نہیں  <e>
<s> اتنے امکان کب ہوئے پہلے  <m> وہ پشیمان کب ہوئے پہلے  <e>
<s> اس میں کوئی نہیں ہے انہونی  <m> پورے ارمان کب ہوئے پہلے  <e>
<s> عشق معذور ہے مشقت سے  <m> ہم تھے ہلکان کب ہوئے پہلے  <e>
<s> جیسے مجھ کو غموں نے لوٹا ہے  <m> ایسے مہمان کب ہوئے پہلے  <e>
<s> آزمائش ہے یہ محبت کی  <m> حادثے جان کب ہوئے پہلے  <e>
<s> یہ بھی داؤ نہ ان کا ہو کوئی  <m> ایسے نادان کب ہوئے پہلے  <e>
<s> دشت آباد تو نہیں پھر بھی  <m> اتنے ویران کب ہوئے پہلے  <e>
<s> حکم اس کا ہے میری بابت کچھ  <m> سخت دربان کب ہوئے پہلے  <e>
<s> اپنے خوابوں کے پاس رہنے دے  <m> کچھ تو جینے کی آس رہنے دے  <e>
<s> غم مرا بانٹتی ہے تنہائی  <m> مجھ کو تنہا اداس رہنے دے  <e>
<s> یوں نہ کیچڑ اچھال اوروں پر  <m> تو یہ اجلا لباس رہنے دے  <e>
<s> زخم دل کا کبھی نہیں بھرتا  <m> کب جڑا ہے گلاس رہنے دے  <e>
<s> ہے سماں ہر طرف بدلنے کو  <m> دل میں خواہش ہے اک مچلنے کو  <e>
<s> میں نے سوچا پسند کا اس کی  <m> پیرہن تھے کئی بدلنے کو  <e>
<s> کتنے ارمان مار ڈالے ہیں  <m> کوئی باقی نہیں کچلنے کو  <e>
<s> کتنا مشکل عمل ہوا اس پر  <m> فیصلہ کر لیا سنبھلنے کو  <e>
<s> چھوڑ دوں گا میں ساتھ اوروں کا  <m> وہ کہے گا جو ساتھ چلنے کو  <e>
<s> اس کی چاہت کھلی ہے اب مجھ پر  <m> اک کھلونا تھا میں بہلنے کو  <e>
<s> بھول میری قبول کی اس نے  <m> نقد قیمت وصول کی اس نے  <e>
<s> کس کی چاہت تھی اس کے سینے میں  <m> بات جب با اصول کی اس نے  <e>
<s> چاہیے اس کو سب کی ہمدردی  <m> اپنی صورت ملول کی اس نے  <e>
<s> دل نہیں مانتا کسی کی بھی  <m> بحث ساری فضول کی اس نے  <e>
<s> سہہ چکا تیرگی نہ واپس آ  <m> کٹ گئی زندگی نہ واپس آ  <e>
<s> اب مجھے صبر آ گیا ہے دوست  <m> اب تو چاہے کبھی نہ واپس آ  <e>
<s> سوچتا ہوگا وہ بھی اپنی جگہ  <m> کرتا رہ شاعری نہ واپس آ  <e>
<s> مل رہا ہے تو پورے قد سے مل  <m> اس طرح سرسری نہ واپس آ  <e>
<s> کام پر دھیان دے رہا ہوں میں  <m> مہربانی تری نہ واپس آ  <e>
<s> اپنی مرضی سے آ گیا ورنہ  <m> کہہ رہے تھے سبھی نہ واپس آ  <e>
<s> تجھ کو بے چینیوں کا پاس نہیں  <m> تجھ سے ویسے بھی کوئی آس نہیں  <e>
<s> تیری باتوں سے ایسا لگتا ہے  <m> جیسے عزت تجھے بھی راس نہیں  <e>
<s> بے سبب مسکرائے جاتے ہو  <m> پھر بھی کہتے ہو میں اداس نہیں  <e>
<s> تجھ کو مروائیں گی تری آنکھیں  <m> میرا دعویٰ ہے یہ قیاس نہیں  <e>
<s> میں جو کہتا ہوں مجھ سے دور رہو  <m> یہ نصیحت ہے التماس نہیں  <e>
<s> تیرا ہونا نہیں کھلا مجھ پر  <m> لعنتیں بھیج اے خدا مجھ پر  <e>
<s> کوئی بھی ٹھیک سے بتاتا نہیں  <m> کیسا گزرا ہے سانحہ مجھ پر  <e>
<s> باغ ویرانہ ہونے لگتا ہے  <m> رنگ کھلتے ہیں اس طرح مجھ پر  <e>
<s> ان نگاہوں نے سرسری دیکھا  <m> اور اک سحر چھا گیا مجھ پر  <e>
<s> ایک لمحے نے میرے اپنوں کو  <m> ہنستے ہنستے رلا دیا مجھ پر  <e>
<s> فحش بکتا ہوں آڑ میں سچ کی  <m> تھوپ دو گے یہ تجزیہ مجھ پر  <e>
<s> ایک اک بات کا پتا ہے مجھے  <m> سارے حالات کا پتا ہے مجھے  <e>
<s> میں نے دیکھے ہیں سب نشیب و فراز  <m> جیت اور مات کا پتا ہے مجھے  <e>
<s> اپنی کمزوریوں سے واقف ہوں  <m> اپنی اوقات کا پتا ہے مجھے  <e>
<s> تو ابھی منزل گمان میں ہے  <m> تیرے شبہات کا پتا ہے مجھے  <e>
<s> بے سکونی نظر میں ہے تیری  <m> تیرے دن رات کا پتا ہے مجھے  <e>
<s> ہاتھ ہے ایک ذات کا مجھ پر  <m> اور اس ذات کا پتا ہے مجھے  <e>
<s> کتنے برسے نگر نگر پتھر  <m> حوصلے کر نہ پائے سر پتھر  <e>
<s> جو نشاں زد ہوئے ہیں اپنے لیے  <m> وہ تو سب آئیں گے ادھر پتھر  <e>
<s> بات کہہ دی تھی اک خدا لگتی  <m> میری سمت آئے کس قدر پتھر  <e>
<s> دیکھ مہنگی پڑے گی من مانی  <m> باندھنے ہوں گے پیٹ پر پتھر  <e>
<s> کس نے کیچڑ میں سنگ مارا ہے  <m> پڑ گئے کس کی فہم پر پتھر  <e>
<s> سوچ کے کر کسی پہ سنگ زنی  <m> آ بھی سکتے ہیں لوٹ کر پتھر  <e>
<s> سب پہ حسرت کی اک نظر کرکے  <m> ہو گئی ایک چشم تر پتھر  <e>
<s> زہر کے جام ہیں بہت سارے  <m> سچ کے انعام ہیں بہت سارے  <e>
<s> یہ جو ان کا سلام آیا ہے  <m> اس میں پیغام ہیں بہت سارے  <e>
<s> ذکر کس کا کریں کسے چھوڑیں  <m> ذہن میں نام ہیں بہت سارے  <e>
<s> سادگی کم نوائی نادانی  <m> ہم پہ الزام ہیں بہت سارے  <e>
<s> ایک ہی کام تو نہیں ہم کو  <m> اور بھی کام ہیں بہت سارے  <e>
<s> سب کے جلوے نظر سے گزرے ہیں  <m> وہ نہ جانے کدھر سے گزرے ہیں  <e>
<s> موج آواز پائے یار کے ساتھ  <m> نغمے دیوار و در سے گزرے ہیں  <e>
<s> آج آیا ہے اپنا دھیان ہمیں  <m> آج دل کے نگر سے گزرے ہیں  <e>
<s> گھر کے گوشے میں تھے کہیں پنہاں  <m> جتنے سیلاب گھر سے گزرے ہیں  <e>
<s> زلف کے خم ہوں یا جہان کے غم  <m> مر مٹے ہم جدھر سے گزرے ہیں  <e>
<s> صدف تہ نشیں بھی کانپ گیا  <m> کیسے طوفان سر سے گزرے ہیں  <e>
<s> باغ شاداب موج گل ہی نہیں  <m> سیل خوں بھی ادھر سے گزرے ہیں  <e>
<s> چین پڑتا ہے دل کو آج نہ کل  <m> وہی الجھن گھڑی گھڑی پل پل  <e>
<s> میرا جینا ہے سیج کانٹوں کی  <m> ان کے مرنے کا نام تاج محل  <e>
<s> کیا سہانی گھٹا ہے ساون کی  <m> سانوری نار مدھ بھری چنچل  <e>
<s> نہ ہوا رفع میرے دل کا غبار  <m> کیسے کیسے برس گئے بادل  <e>
<s> پیار کی راگنی انوکھی ہے  <m> اس میں لگتی ہیں سب سریں کومل  <e>
<s> بن پئے انکھڑیاں نشیلی ہیں  <m> نین کالے ہیں تیرے بن کاجل  <e>
<s> مجھے دھوکا ہوا کہ جادو ہے  <m> پاؤں بجتے ہیں تیرے بن چھاگل  <e>
<s> لاکھ آندھی چلے خیاباں میں  <m> مسکراتے ہیں طاقچوں میں کنول  <e>
<s> لاکھ بجلی گرے گلستاں میں  <m> لہلہاتی ہے شاخ میں کونپل  <e>
<s> کھل رہا ہے گلاب ڈالی پر  <m> جل رہی ہے بہار کی مشعل  <e>
<s> کوہ کن سے مفر نہیں کوئی  <m> بے ستوں ہو کہیں کہ بندھیاچل  <e>
<s> ایک دن پتھروں کے بوجھ تلے  <m> خود بخود گر پڑیں گے راج محل  <e>
<s> پھول کیا چیز ہے کلی کیا ہے  <m> بن تمہارے یہ زندگی کیا ہے  <e>
<s> اجڑے دل سے ذرا کوئی پوچھے  <m> سونے صحرا میں دل لگی کیا ہے  <e>
<s> وہ جو نوحہ پڑھا کرے بلبل  <m> کیا بتائے گا نغمگی کیا ہے  <e>
<s> میری گفتار صدق پیہم ہے  <m> پھر یہ سورج کی روشنی کیا ہے  <e>
<s> گر تردد ہو آزما دیکھو  <m> ہاتھ کنگن کو آرسی کیا ہے  <e>
<s> میری آنکھوں میں پڑ گئے حلقے  <m> کوئی پوچھے کہ دل لگی کیا ہے  <e>
<s> پردہ چہرہ سے تھوڑا سرکا دو  <m> ہم بھی دیکھیں کہ مے کشی کیا ہے  <e>
<s> ایک پرزہ سہی مگر لکھ دو  <m> پڑھے لکھے کو فارسی کیا ہے  <e>
<s> جام دیدار اب پلا بھی دو  <m> حد سے بڑھ کر یہ بے رخی کیا ہے  <e>
<s> درد دل کی دوا کرے کوئی  <m> میرے حق میں دعا کرے کوئی  <e>
<s> سرخ رو اس طرح بھی ہوتے ہیں  <m> خون دل کو حنا کرے کوئی  <e>
<s> صبر یہ ہے کہ اف نہ ہو لب پر  <m> لاکھ جور و جفا کرے کوئی  <e>
<s> مجمع عام میں اکیلا ہوں  <m> درد میرا سنا کرے کوئی  <e>
<s> روز روشن بنے شب ہجراں  <m> چاک بند قبا کرے کوئی  <e>
<s> جو ہے شیطاں رہے گا شیطاں ہی  <m> قدسیوں میں رہا کرے کوئی  <e>
<s> مجھ کو تنہا جو پا رہی ہے رات  <m> خوف سے سہمی جا رہی ہے رات  <e>
<s> کس کی یادوں کی چاندنی چٹکی  <m> کس لیے جگمگا رہی ہے رات  <e>
<s> کون یاد آ گیا ہے پچھلے پہر  <m> جاتے جاتے پھر آ رہی ہے رات  <e>
<s> ہر طرف ہے سکوت غم طاری  <m> داستاں کیا سنا رہی ہے رات  <e>
<s> غمزدہ دل ہے اور بھی غمگیں  <m> گیت کیا گنگنا رہی ہے رات  <e>
<s> دل کے صحرا میں زخم کھلتے ہیں  <m> درد کیسا جگا رہی ہے رات  <e>
<s> حرف کو دفتر یمین پہ رکھ  <m> راز کو موجۂ امین پہ رکھ  <e>
<s> چھو نظر سے مکاں مشیت کا  <m> سر کو جلتی ہوئی زمین پہ رکھ  <e>
<s> اپنے خود ساختہ خیالوں کی  <m> برف کو شعلۂ یقین پہ رکھ  <e>
<s> کھول اذن خروج کا پرچم  <m> خون کا داغ آستین پہ رکھ  <e>
<s> خود کی ڈھال سے کہیں بہتر  <m> زخم تلوار کا جبین پہ رکھ  <e>
<s> کھینچ رہوار تشنگی کی عناں  <m> سارا جاہ و جلال زین پہ رکھ  <e>
<s> وہ دلوں کی زباں سمجھتے ہیں  <m> اپنی بے چارگی کو سین پہ رکھ  <e>
<s> فکر کیوں ہے قیام کرنے کی  <m> کوئی منزل نہیں ٹھہرنے کی  <e>
<s> دام تک لے گئی مجھے پرواز  <m> دشمنی میرے بال و پر نے کی  <e>
<s> اس ستم گر کے جور پیہم سے  <m> کس کو فرصت ہے آہ بھرنے کی  <e>
<s> جانے کیوں حادثے نہیں ہوتے  <m> جب سے ٹھانی ہے دل میں مرنے کی  <e>
<s> وہ بھی اب رو رہے ہیں سوچ کے کچھ  <m> تھی خوشی جن کو میرے مرنے کی  <e>
<s> حسن کی ہر ادا کی زد پہ رہے  <m> کتنی جرأت دل و جگر نے کی  <e>
<s> دیکھ کر مجھ کو رخ بدل جاتا  <m> ایک صورت ہے پیار کرنے کی  <e>
<s> دور مے ہے مگر سرور نہیں  <m> جل رہے ہیں چراغ نور نہیں  <e>
<s> چوٹ کھانے کا شوق ہے دل کو  <m> نگۂ ناز کا قصور نہیں  <e>
<s> لاکھ آؤ نہ یوں قریب مرے  <m> تم کسی وقت دل سے دور نہیں  <e>
<s> دور دنیا سے ہے مقام ترا  <m> میرے ذوق نظر سے دور نہیں  <e>
<s> میں نہیں ترک مے پہ گر قادر  <m> تو تو مجبور اے غفور نہیں  <e>
<s> لطف کیا دیں بہار و ابر کہ جب  <m> بادۂ زیست میں سرور نہیں  <e>
<s> ترک شوق شراب کیا کرتے  <m> زندگی کو خراب کیا کرتے  <e>
<s> جبر ذوق نظر پہ کرتے رہے  <m> حسن کو بے حجاب کیا کرتے  <e>
<s> جب تھی بدلی ہوئی نظر ان کی  <m> پھر سوال و جواب کیا کرتے  <e>
<s> ہے بہ ہر شکل ایک ہی جلوہ  <m> ہم کوئی انتخاب کیا کرتے  <e>
<s> گر بساتے نہ جا کے ویرانہ  <m> اور خانہ خراب کیا کرتے  <e>
<s> بات کا رخ بدل دیا آخر  <m> ہم انہیں لا جواب کیا کرتے  <e>
<s> دل تھا احساس مند پہلو میں  <m> حسن سے اجتناب کیا کرتے  <e>
<s> کس حسیں خواب کا فسانہ ہے  <m> زندگی درد کا ترانہ ہے  <e>
<s> سب کہ نظروں میں وو دوانہ ہے  <m> جس کا انداز شاعرانہ ہے  <e>
<s> موت ہی زندگی کی منزل ہے  <m> زندگی موت کا بہانہ ہے  <e>
<s> مفلسوں کا بھی اور شاہوں کا  <m> قبر ہی آخری ٹھکانہ ہے  <e>
<s> زندگی ہے کوئی حسیں محبوب  <m> جس کا انداز قاتلانہ ہے  <e>
<s> مر چکی ہے یہ وصل کی حسرت  <m> تیری یادوں سے دل لگانا ہے  <e>
<s> گھڑکیوں اور گالیوں کے سوا  <m> کیا غریبوں کا محنتانہ ہے  <e>
<s> مر گیا ہے ضمیر لوگوں کا  <m> یہ زمانہ بھی کیا زمانہ ہے  <e>
<s> تو مجھے مت قبول کر لیکن  <m> تجھ سے رشتہ مرا پرانا ہے  <e>
<s> ہو گیا پائمال آنکھوں میں  <m> مر گیا اک سوال آنکھوں میں  <e>
<s> اس کی دو بے مثال آنکھوں  <m> حسن تھا با کمال آنکھوں میں  <e>
<s> کیا بچا پر ملال آنکھوں میں  <m> ہے فقط خون لال آنکھوں میں  <e>
<s> عشق اول ہے ذہن میں جاناں  <m> جو ہوا تیرے نال آنکھوں میں  <e>
<s> جن سے نکلی ہو آنسوؤں کی ندی  <m> تم نے دیکھا وہ تال آنکھوں میں  <e>
<s> جنگ جاری ہے چار آنکھوں میں  <m> ہو رہا ہے قتال آنکھوں میں  <e>
<s> ان کی آنکھوں سے جب ملی آنکھیں  <m> دل کا کہہ ڈالا حال آنکھوں میں  <e>
<s> عشق تجدید کر کے دیکھتے ہیں  <m> پھر سے امید کر کے دیکھتے ہیں  <e>
<s> قتل کرتے ہیں اپنی ہستی کا  <m> اور پھر عید کر کے دیکھتے ہیں  <e>
<s> اس کی تنقید کرنے سے پہلے  <m> اپنی تنقید کر کے دیکھتے ہیں  <e>
<s> روز ہنستے ہیں مسکراتے ہیں  <m> آج نم دید کر کے دیکھتے ہیں  <e>
<s> کچھ نہ حاصل ہوا غزل کہہ کر  <m> آؤ تمجید کر کے دیکھتے ہیں  <e>
<s> وصف مقبول کر کے دیکھتے ہیں  <m> حسن تردید کر کے دیکھتے ہیں  <e>
<s> آج عارف مقلدین کی ہم  <m> خود ہی تقلید کر کے دیکھتے ہیں  <e>
<s> آسماں کو زمیں بناتے ہیں  <m> ہم گماں کو یقیں بناتے ہیں  <e>
<s> ہو جہاں ساکنان شہر وفا  <m> آشیاں ہم وہیں بناتے ہیں  <e>
<s> محو غفلت ہیں اہل دنیا سب  <m> آخرت اہل دیں بناتے ہیں  <e>
<s> وہ تو اہل نظر بلا شک ہے  <m> ہم جسے ہم نشیں بناتے ہیں  <e>
<s> ہم نگیں ساز تو نہیں لیکن  <m> کنکروں کو نگیں بناتے ہیں  <e>
<s> عقل و علم و ہنر کے سانچے میں  <m> زندگی خود ہمیں بناتے ہیں  <e>
<s> قاتلوں اور بے ایمانوں کو  <m> اپنا حاکم نہیں بناتے  <e>
<s> بغض و کینہ حسد غرور و نفاق  <m> آدمی کو لعیں بناتے ہیں  <e>
<s> فاصلوں اور سرحدوں کی سدا  <m> دل کے رشتے قریں بناتے ہیں  <e>
<s> آ مری چشم پر خمار میں آ  <m> آ مرے سینۂ فگار میں آ  <e>
<s> آ کہ تیرے بغیر کیف نہیں  <m> میری غم آفریں بہار میں آ  <e>
<s> دل کو تیرے سدا قرار نہیں  <m> آ اس اجڑے ہوئے دیار میں آ  <e>
<s> روح کو تاب انتظار نہیں  <m> میرے ترسے ہوئے کنار میں آ  <e>
<s> دیدۂ تر پکارتے ہیں تجھے  <m> آ کبھی بزم سوگوار میں آ  <e>
<s> شہر میں سائباں بہت سے ہیں  <m> پھر بھی کیوں بے اماں بہت سے ہیں  <e>
<s> ڈر گئے ایک امتحان سے تم  <m> میری جاں امتحاں بہت سے ہیں  <e>
<s> لٹ گیا ایک کارواں تو کیا  <m> راہ میں کارواں بہت سے ہیں  <e>
<s> راز الفت کے ہم نہیں مجرم  <m> آپ کے راز داں بہت سے ہیں  <e>
<s> تیری ہی ہم نوا نہیں دنیا  <m> میرے بھی ہم زباں بہت سے ہیں  <e>
<s> درد کا آبشار جاری ہے  <m> تم بھی ہو رات بھی تمہاری ہے  <e>
<s> صبح کی نیند وقت کی خوشبو  <m> تم ٹھہر جاؤ تو ہماری ہے  <e>
<s> تری ہر بات جبر کی پابند  <m> تری ہر بات اختیاری ہے  <e>
<s> کس نے یہ فیصلہ کیا ہوگا  <m> کیوں مری زندگی تمہاری ہے  <e>
<s> شعر کے داخلی ترنم میں  <m> اک سکوں خیز بے قراری ہے  <e>
<s> رات دن اس کو یاد کرتا ہوں  <m> وقت پر جس کی شہریاری ہے  <e>
<s> ابر کا ماہتاب کا بھی تھا  <m> اک زمانہ شراب کا بھی تھا  <e>
<s> کچھ طبیعت بھی اپنی مائل تھی  <m> کچھ جھمیلا شباب کا بھی تھا  <e>
<s> رات بھر تیری چاندنی اور دن  <m> یاد کے آفتاب کا بھی تھا  <e>
<s> تیری شہرت کے خاص رنگوں میں  <m> اک مرے انتخاب کا بھی تھا  <e>
<s> چاندنی میں ترے بدن کا نکھار  <m> حسن کچھ ماہتاب کا بھی تھا  <e>
<s> موسم وصل تیری زلفوں میں  <m> آستانہ گلاب کا بھی تھا  <e>
<s> کچھ مرے شوق کی تجلی تھی  <m> کچھ سرکنا نقاب کا بھی تھا  <e>
<s> تند لہروں سے کیا شکایت ہو  <m> جسم نازک حباب کا بھی تھا  <e>
<s> عمر زندان جبر میں گزری  <m> اور ابھی دن حساب کا بھی تھا  <e>
<s> کچھ ترا انتظار تھا اور کچھ  <m> مئے گل رنگ و ناب کا بھی تھا  <e>
<s> یہ سزا و جزا کی بات نہ تھی  <m> ڈر سوال و جواب کا بھی تھا  <e>
<s> تم اگر ڈھونڈتے تہ دل تک  <m> راستہ انقلاب کا بھی تھا  <e>
<s> جس میں تم بس گئے کبھی وہ گھر  <m> دل خانہ خراب کا بھی تھا  <e>
<s> ہم تو ٹھہرے کشیدہ سر لیکن  <m> حکم حاکم عتاب کا بھی تھا  <e>
<s> ترک الفت میں کوئی یکتا نہ تھا  <m> میں اکیلا تھا مگر تنہا نہ تھا  <e>
<s> باغ تھا لیکن ترا چہرا نہ تھا  <m> خیمۂ گل میں کوئی رہتا نہ تھا  <e>
<s> جس محبت سے تری شہرت ہوئی  <m> اس میں شاید کچھ ترا حصہ نہ تھا  <e>
<s> دل کو ویراں کر گیا ذہنی شعور  <m> درد تھا پر درد کا یارا نہ تھا  <e>
<s> کچھ مرے کردار میں لکھا تھا غم  <m> کچھ مرا رد عمل بے جا نہ تھا  <e>
<s> گھر بنا لیں گے کسی بستی میں اور  <m> ہم نے اس مقصد سے گھر چھوڑا نہ تھا  <e>
<s> دوستی پر جس کی مجھ کو ناز ہو  <m> دوست میرا ایک بھی ایسا نہ تھا  <e>
<s> حسن تیرا عمر بھر لکھتے رہے  <m> شعر میرا ایک بھی تجھ سا نہ تھا  <e>
<s> مدتوں میں نے شکایت تک نہ کی  <m> مدتوں وہ میرے پاس آتا نہ تھا  <e>
<s> اب تو ہر اک دوست کا کہنا پڑا  <m> مجھ سے بہتر تھا مگر مجھ سا نہ تھا  <e>
<s> یوں تو وہ درد آشنا بھی ہیں  <m> پاس رہتے ہوئے جدا بھی ہیں  <e>
<s> جشن آزادگی بپا کیجے  <m> کاسہ بردار رہنما بھی ہیں  <e>
<s> ہے سفینہ اسیر موج بلا  <m> یوں تو کہنے کو ناخدا بھی ہیں  <e>
<s> یار بے مہر سے گلہ بھی ہے  <m> اس سے مصروف التجا بھی ہیں  <e>
<s> زندگی پر ہے اختیار ان کا  <m> بندگان خدا خدا بھی ہیں  <e>
<s> اس کے دکھ درد میں شریک رہے  <m> دل زدہ دل کا آسرا بھی ہیں  <e>
<s> تو نہیں ہے تو زندگی ہے اداس  <m> ہر طرف ہے محیط ظلمت و یاس  <e>
<s> وہ مسافر قریب منزل ہے  <m> کھو چکا ہے جو اپنے ہوش و حواس  <e>
<s> اترے اترے ملول چہروں پر  <m> بکھرا بکھرا سا رنگ عالم یاس  <e>
<s> چھیڑ دو پھر کوئی ترانۂ غم  <m> ٹوٹ جائے نہ زندگی کی آس  <e>
<s> موت بھی تو اسے نہیں آتی  <m> ہو چکا ہے جو زندگی سے اداس  <e>
<s> خاموشی کا سبب کچھ اور ہی ہے  <m> ورنہ دل میں نہ خوف ہے نہ ہراس  <e>
<s> ہائے وہ مسکرائے جاتے ہیں  <m> دو جہاں لڑکھڑائے جاتے ہیں  <e>
<s> آتشیں حسن درخشندہ جبیں  <m> مہ و انجم پہ چھائے جاتے ہیں  <e>
<s> اف وہ تاروں کی مست چھاؤں میں  <m> آپ ہی مسکرائے جاتے ہیں  <e>
<s> ہر تبسم ہے ایک افسانہ  <m> جس کو ہنس کر سنائے جاتے ہیں  <e>
<s> ہائے ان مست انکھڑیوں کی قسم  <m> دو جہاں کو پلائے جاتے ہیں  <e>
<s> رد و کد کے بھی بعد رہ جائے  <m> شعر وہ ہے جو یاد رہ جائے  <e>
<s> عشق کا باب بند ہے تو کیوں  <m> نظم بست و کشاد رہ جائے  <e>
<s> ایک دن میں تجھے نڈھال کروں  <m> دل میں اتنا عناد رہ جائے  <e>
<s> ڈھے گئیں جب تمام بنیادیں  <m> کیوں دل کج نہاد رہ جائے  <e>
<s> پیش چشم جنوں فروشندہ  <m> دل وحشت نژاد رہ جائے  <e>
<s> خیر کی نذر کی ہے یا شر کی  <m> اک یہ پونجی تھی زندگی بھر کی  <e>
<s> سارے رستے بجھا دئے میں نے  <m> اک گلی خواب کی منور کی  <e>
<s> تجھ کو اتنے تو بل میں دے لیتا  <m> جتنی شکنیں ہیں میرے بستر کی  <e>
<s> یہ مرا دل یہ ریگ زار فراق  <m> دیکھ لے آب اس سمندر کی  <e>
<s> پیٹھ موڑے ہوئے ہر اک دیوار  <m> بھاگنا چاہتی ہے اس گھر کی  <e>
<s> دیکھ یوں روٹھ کر نہیں جاتے  <m> باغ سے بے ثمر نہیں جاتے  <e>
<s> بات کو کر رہے ہیں ختم یہیں  <m> تیری اوقات پر نہیں جاتے  <e>
<s> یعنی کہ لوگ اب جدا ہو کر  <m> زندہ رہتے ہیں مر نہیں جاتے  <e>
<s> اپنی آوارگی میں رہتے ہیں  <m> تیرے عشاق گھر نہیں جاتے  <e>
<s> کوچ کر جائیں گر پرندے تو  <m> ان کے پیچھے شجر نہیں جاتے  <e>
<s> تیرے کوچے کی سمت پاؤں اٹھے  <m> جب بھی سوچا ادھر نہیں جاتے  <e>
<s> روز اس کو منانا پڑتا ہے  <m> یعنی خود کو گرانا پڑتا ہے  <e>
<s> بات وہ بے تکی سی کرتی ہے  <m> اور مجھے مسکرانا پڑتا ہے  <e>
<s> گو کہ ہم ساتھ ہیں مگر اپنے  <m> درمیاں اک زمانہ پڑتا ہے  <e>
<s> میری جاں لوگ چھوڑ جاتے ہیں  <m> میری جاں دل لگانا پڑتا ہے  <e>
<s> رات رو کر گزار لیتے ہیں  <m> صبح پھر مسکرانا پڑتا ہے  <e>
<s> بے دیے لے اڑا کبوتر خط  <m> یوں پہنچتا ہے اوپر اوپر خط  <e>
<s> پرزے پرزے ہوا سراسر خط  <m> ایک خط کے بنے بہتر خط  <e>
<s> قتل ہوتے ہیں نامہ بر ہر روز  <m> لاش پر لاش اور خط پر خط  <e>
<s> روز اک نامہ بر کہاں سے آئے  <m> یوں ہی رکھ چھوڑتا ہوں لکھ کر خط  <e>
<s> کیا قلم نے شرر فشانی کی  <m> پھلجڑی بن گیا مرا ہر خط  <e>
<s> چار ہیں گے کل ان کے ہم سایے  <m> لکھ کے دے آئے آج ہم سر خط  <e>
<s> جو کہ لیتے نہیں ہیں میرا نام  <m> وہ لکھیں گے مجھے مقرر خط  <e>
<s> کس طرح سر نوشت کو بدلوں  <m> خط میں مل جائے غیر کے گر خط  <e>
<s> پڑھ تو لیں گے وہ نامہ میرا بھی  <m> آتے رہتے ہیں اس کے اکثر خط  <e>
<s> دیکھ کر نام پھینک دیں گے ضرور  <m> پھر نہ لیں گے کبھی مکرر خط  <e>
<s> جاں فشانی کا واں حساب عبث  <m> جو کہو اس کا ہے جواب عبث  <e>
<s> ماہتاب اور کتاں کا عالم ہے  <m> عارض دوست پر نقاب عبث  <e>
<s> قفل در کی کلید نا پیدا  <m> اب تمناے فتح باب عبث  <e>
<s> زلف پر خم ہوا سے کیوں نہ ہلے  <m> آپ کھاتے ہیں پیچ و تاب عبث  <e>
<s> خط اسے بھیجنا ضرور مگر  <m> دوست سے خواہش جواب عبث  <e>
<s> میرے اشعار سب بیاضی ہیں  <m> ہم نشیں فکر انتخاب عبث  <e>
<s> ہے ہماری نظر میں حرمت مے  <m> پیچش اہل احتساب عبث  <e>
<s> یاں نہیں کفر و دین خوف و رجا  <m> لطف بے فائدہ عتاب عبث  <e>
<s> نہ ثواب اس میں ہے نہ اس میں اثر  <m> صبر بے ہودہ اضطراب عبث  <e>
<s> ہم نے سو سو طرح بنائی بات  <m> سامنے اس کے بن نہ آئی بات  <e>
<s> سچ تو کہتا ہے دوست دشمن ہے  <m> ہم نے ناصح کی آزمائی بات  <e>
<s> بات کے کاٹنے کا شکوہ کیا  <m> ہو جہاں قطع آشنائی بات  <e>
<s> وعدے پر اس سے کیوں قسم مانگے  <m> مفت بگڑی بنی بنائی بات  <e>
<s> ہم کو دشمن سے ہو گئی معلوم  <m> دوست نے ہم سے جو چھپائی بات  <e>
<s> کیا شب وصل کو گھٹانا ہے  <m> غم ہجراں کی کیوں بڑھائی بات  <e>
<s> یہ بھی ان کے دہن کی خوبی ہے  <m> کہ سمجھ میں مری نہ آئی بات  <e>
<s> شہر سے کیوں کریں وہ عزم سفر  <m> ہم نشیں تو نے کیا اڑائی بات  <e>
<s> واں سے جا کر خبر نہیں لایا  <m> ہے کہیں کی سنی سنائی بات  <e>
<s> کوئی تو بات کیجئے صاحب  <m> دور خدشات کیجئے صاحب  <e>
<s> دل میں ہے آپ کی خوشی کی طلب  <m> دل کی کیا بات کیجئے صاحب  <e>
<s> آپ سے آخری ہو یا ہو پہلی  <m> اک ملاقات کیجئے صاحب  <e>
<s> ہجر کی دھوپ میں نہ جلنے دیں  <m> پیار کی رات کیجئے صاحب  <e>
<s> آپ ہیں مہرباں بہت میرے  <m> کیوں شکایات کیجئے صاحب  <e>
<s> میں نے دیکھے ہیں دکھ و سکھ کے دن  <m> مجھ سے کیا بات کیجئے صاحب  <e>
<s> تنگ ہوں گھر کی سنساہٹ سے  <m> ہول اٹھتے ہیں ایک آہٹ سے  <e>
<s> کتنے ہی دل خریدتا ہے وہ  <m> ایک ہلکی سی مسکراہٹ سے  <e>
<s> سر ہواؤں میں رقص کرتے ہیں  <m> تیرے لہجے کی گنگناہٹ سے  <e>
<s> نیم مردہ سی خواہشیں اور مرے  <m> خواب جاگے ہیں تیری آہٹ سے  <e>
<s> یہ جو اپنے خدا سے ڈرتے ہیں  <m> ہم کسی بد دعا سے ڈرتے ہیں  <e>
<s> ورنہ پردہ اٹھا دیں دنیا کا  <m> صرف اپنی حیا سے ڈرتے ہیں  <e>
<s> اور اداسی کہیں نہ اگ آئے  <m> گھر کی آب و ہوا سے ڈرتے ہیں  <e>
<s> خیر ہو ان کی کج ادائی کی  <m> ہم تو اپنی وفا سے ڈرتے ہیں  <e>
<s> مدعی کو بنا نہ دیں مجرم  <m> منصفوں کی ادا سے ڈرتے ہیں  <e>
<s> رونق دل بڑھائے رکھتے ہیں  <m> غم کو مہماں بنائے رکھتے ہیں  <e>
<s> رات خوابوں میں جاگنے کے لیے  <m> خود کو دن بھر سلائے رکھتے ہیں  <e>
<s> آخرش دل غروب ہوتا ہے  <m> جس قدر ہم بچائے رکھتے ہیں  <e>
<s> حسرتوں کے چراغ جلتے ہیں  <m> خود سے ہی لو لگائے رکھتے ہیں  <e>
<s> دل کی تنہائی انجمن اپنی  <m> سب سے دامن بچائے رکھتے ہیں  <e>
<s> رنگ ہے روشنی ہے مورت ہے  <m> تو مرے خواب کی حقیقت ہے  <e>
<s> بھول جاؤں تو میں تڑپتی ہوں  <m> یاد رکھنے میں ہی سہولت ہے  <e>
<s> پھول ہیں رنگ ہیں بہاریں ہیں  <m> زندگی کتنی خوب صورت ہے  <e>
<s> مت بنا کوئی بھی بہانہ تو  <m> جانے والے تجھے اجازت ہے  <e>
<s> سلسلہ خوشبوؤں سے رکھتی ہوں  <m> مجھ کو اک پھول سے محبت ہے  <e>
<s> دوش کس کا ہے بے وفائی میں  <m> کچھ بھی کہنا نہیں صفائی میں  <e>
<s> زندگی زندگی پہ بوجھ بنی  <m> جی رہی ہوں اگر جدائی میں  <e>
<s> اس پہ کوئی اثر بھی کیسے ہو  <m> دل بھی شامل نہیں دہائی میں  <e>
<s> عشق کا کاروبار چل نکلا  <m> ہے خسارا مری کمائی میں  <e>
<s> چارہ گر تجھ پہ اعتماد مجھے  <m> زہر بھی رکھ مری دوائی میں  <e>
<s> مجھ میں آ کر ٹھہر گیا کوئی  <m> حسن دل میں اتر گیا کوئی  <e>
<s> کیسی دی یہ مجھے کتاب عشق  <m> پڑھتے پڑھتے بکھر گیا کوئی  <e>
<s> آج خوشبو بھرے گلابوں سے  <m> میرے دامن کو بھر گیا کوئی  <e>
<s> اپنا اپنا تھا آئنہ سب کا  <m> جانے کس میں سنور گیا کوئی  <e>
<s> حال دل اس نے آج کیا پوچھا  <m> جیسے دریا ٹھہر گیا کوئی  <e>
<s> لے کے کاندھوں پہ اپنے پھرتی ہوں  <m> میرے اندر ہی مر گیا کوئی  <e>
<s> روشنی بھیک میں نہیں ملتی  <m> اپنی جاں سے گزر گیا کوئی  <e>
<s> اب نہ ہنستی ہوں اور نہ روتی ہوں  <m> کیسا جادو سا کر گیا کوئی  <e>
<s> صبح کو شام لکھ دیا میں نے  <m> اپنا انجام لکھ دیا میں نے  <e>
<s> مجھ سے پوچھا گیا وفا کیا ہے  <m> بس ترا نام لکھ دیا میں نے  <e>
<s> آتی جاتی ہوئی ہواؤں پر  <m> دل کا پیغام لکھ دیا میں نے  <e>
<s> گیت غزلیں رباعیاں نظمیں  <m> سب ترے نام لکھ دیا میں نے  <e>
<s> کاش ایسی بھی کوئی ساعت ہو  <m> روبرو آپ ہی کی صورت ہو  <e>
<s> سوچتی ہوں تو دل دھڑکتا ہے  <m> تم مرے جسم کی حرارت ہو  <e>
<s> کتنے سجدوں کا قرض ہے مجھ پر  <m> سر جھکا لوں اگر اجازت ہو  <e>
<s> نیند آنکھوں میں اس لیے آئی  <m> ان کے آنے کی کب بشارت ہو  <e>
<s> مجھ کو بھیجا گیا ہے یہ کہہ کر  <m> تم مرے عشق کی امانت ہو  <e>
<s> ہم بھی کر لیں نماز کی نیت  <m> حسن والے تری امامت ہو  <e>
<s> ترک دنیا کروں گی جب میں بھی  <m> سامنے میرے جام وحدت ہو  <e>
<s> ہجر کی شب میں وصل کا لمحہ  <m> اب تو ہر دن یہی کرامت ہو  <e>
<s> حسرت دل کو مار کر دیکھا  <m> بوجھ سارا اتار کر دیکھا  <e>
<s> وقت ممکن کہاں گزارے تو  <m> جیسے میں نے گزار کر دیکھا  <e>
<s> کوئی میری مدد کو آیا نہیں  <m> میں نے سب کو پکار کر دیکھا  <e>
<s> داغ چہرے پہ رقص کرتے رہے  <m> آئنے کو سنوار کر دیکھا  <e>
<s> وصل تعبیر ہو نہیں سکتا  <m> ہجر کا خواب مار کر دیکھا  <e>
<s> تیری خاطر نہیں جو کرنا تھا  <m> دیکھ لے وہ بھی یار کر دیکھا  <e>
<s> وقت ممکن کہاں گزارے تو  <m> جیسے میں نے گزار کر دیکھا  <e>
<s> کوئی قصہ نیا سنا کر دیکھ  <m> حرف سے حرف کو ملا کر دیکھ  <e>
<s> جو بھی چادر بچھا کے بیٹھا ہے  <m> اس سے نظریں سبھی ملا کر دیکھ  <e>
<s> ناگہانی سی اک آفت ہے  <m> اس کے باطن کو کچھ گھما کر دیکھ  <e>
<s> حیلہ گر ہے کسی ندامت میں  <m> اس کو رستہ کوئی دکھا کر دیکھ  <e>
<s> خود پہ ظاہر نہیں ہے جو اک شخص  <m> اس کو مصحف کوئی پڑھا کر دیکھ  <e>
<s> کوئی سادہ نہیں جہاں میں اب  <m> خود کو سادہ یہاں بنا کر دیکھ  <e>
<s> کوئی بچہ اداس بیٹھا ہے  <m> اس کو تو بھی ذرا ہنسا کر دیکھ  <e>
<s> مرا ماضی مری نفی ہی تو ہے  <m> ہر قدم پر کوئی کمی ہی تو ہے  <e>
<s> علم کو روشنی سے کیا مطلب  <m> یہ اندھیروں سے دل لگی ہی تو ہے  <e>
<s> ماسوا تھا نہ ماورا کوئی  <m> کوئی طاقت کہیں چھپی ہی تو ہے  <e>
<s> دل نشیں بات اس کی لو سی تھی  <m> شمع امشب وہی جلی ہی تو ہے  <e>
<s> جتنا چاہوں گی تم وہاں تک ہو  <m> اب بتاؤ کہ تم کہاں تک ہو  <e>
<s> نارسائی ہی جگ ہنسائی ہے  <m> ہاں رسائی کی تم کماں تک ہو  <e>
<s> بات اچھی بھی ہے مگر پھر بھی  <m> اس بڑھاپے میں تم جواں تک ہو  <e>
<s> اپنی موج ہوس کے عرصے میں  <m> ٹوٹی کشتی کے بادباں تک ہو  <e>
<s> آج کے دور میں مکاں کیسا  <m> آسمانوں کے آسماں تک ہو  <e>
<s> اپنی ہستی میں بد گمانی تھی  <m> سانس میں سانس کے گماں تک ہو  <e>
<s> عمر کا حادثہ شجر کیا تھا  <m> اک کلی ہو تو باغباں تک ہو  <e>
<s> بد گمانی کا ڈول ڈال کے دیکھ  <m> عرش پر تم فقط زیاں تک ہو  <e>
<s> ماورا ہے یہاں نہ ماسوا کو  <m> تم جو باقی ہو بس گماں تک ہو  <e>
<s> اپنے نخرے سنبھال چلتا بن  <m> تجھ میں کیا ہے کمال چلتا بن  <e>
<s> روبرو تیرے رکھ دیا میں نے  <m> ہر جواب و سوال چلتا بن  <e>
<s> فون کرتا ہے روز جس کو تو  <m> رکھ اسی کا خیال چلتا بن  <e>
<s> کنکری بھی پہاڑ جیسی ہے  <m> اپنے پتھر سنبھال چلتا بن  <e>
<s> فانی دنیا میں ہم بشر جیسے  <m> اور تو بے مثال چلتا بن  <e>
<s> راہ آسان ہو گئی ہوگی  <m> جان پہچان ہو گئی ہوگی  <e>
<s> موت سے تیرے درد مندوں کی  <m> مشکل آسان ہو گئی ہوگی  <e>
<s> پھر پلٹ کر نگہ نہیں آئی  <m> تجھ پہ قربان ہو گئی ہوگی  <e>
<s> تیری زلفوں کو چھیڑتی تھی صبا  <m> خود پریشان ہو گئی ہوگی  <e>
<s> ان سے بھی چھین لو گے یاد اپنی  <m> جن کا ایمان ہو گئی ہوگی  <e>
<s> دل کی تسکین پوچھتے ہیں آپ  <m> ہاں مری جان ہو گئی ہوگی  <e>
<s> وصل کی بات اور ہی کچھ تھی  <m> ان دنوں رات اور ہی کچھ تھی  <e>
<s> پہلی پہلی نظر کے افسانے  <m> وہ ملاقات اور ہی کچھ تھی  <e>
<s> آپ آئے تھے زندگی میری  <m> رات کی رات اور ہی کچھ تھی  <e>
<s> دل نے کچھ اور ہی لیا مطلب  <m> آپ کی بات اور ہی کچھ تھی  <e>
<s> بے خودی لے اڑی حواس کہیں  <m> ہے کوئی دل کے آس پاس کہیں  <e>
<s> حسن جلوہ دکھا گیا اپنا  <m> عشق بیٹھا رہا اداس کہیں  <e>
<s> ہم بعید و قریب ڈھونڈ چکے  <m> وہ کہیں دور ہے نہ پاس کہیں  <e>
<s> صبر ہی آئے اب قرار تو کیا  <m> ٹوٹ ہی جائے دل کی آس کہیں  <e>
<s> لطف فرما سکو تو آ جاؤ  <m> آج بھی آ سکو تو آ جاؤ  <e>
<s> اپنی وسعت میں کھو چکا ہوں میں  <m> راہ دکھلا سکو تو آ جاؤ  <e>
<s> اب وہ دل ہی نہیں وہ غم ہی نہیں  <m> آرزو لا سکو تو آ جاؤ  <e>
<s> غم گسارو بہت اداس ہوں میں  <m> آج بہلا سکو تو آ جاؤ  <e>
<s> فرصت نامہ و پیام کہاں  <m> اب تم ہی آ سکو تو آ جاؤ  <e>
<s> تیری آنکھوں میں رنگ مستی ہے  <m> ہاں مجھے اعتبار ہستی ہے  <e>
<s> میرا ہونا بھی کوئی ہونا ہے  <m> میری ہستی بھی کوئی ہستی ہے  <e>
<s> جان کا روگ ہے یہ گریۂ غم  <m> عمر بھر یہ گھٹا برستی ہے  <e>
<s> جس طرح چاندنی مزاروں پر  <m> دل پہ یوں بے کسی برستی ہے  <e>
<s> دل ویراں کو دیکھتے کیا ہو  <m> یہ وہی آرزو کی بستی ہے  <e>
<s> کھول کر ان سیاہ بالوں کو  <m> روک دو صبح کے اجالوں کو  <e>
<s> تیرے قدموں نے سرفراز کیا  <m> ایک مدت کے پائمالوں کو  <e>
<s> اک تبسم سے عمر بھر کے لیے  <m> روشنی دے گئے خیالوں کو  <e>
<s> ہم رہین غم حیات رہے  <m> موت آئی نصیب والوں کو  <e>
<s> مثل نجم سحر لرزتے ہیں  <m> دیکھتا جا شکستہ حالوں کو  <e>
<s> رخ پہ یوں جھوم کر وہ لٹ جائے  <m> خضر دیکھے تو عمر کٹ جائے  <e>
<s> اس نظارے سے کیا بچے کوئی  <m> جو نگاہوں سے خود لپٹ جائے  <e>
<s> یہ بھی اندھیر ہم نے دیکھا ہے  <m> رات اک زلف میں سمٹ جائے  <e>
<s> جانے تجھ سے ادھر بھی کیا کچھ ہے  <m> کاش تو سامنے سے ہٹ جائے  <e>
<s> موت نے کھیل ہم کو جانا ہے  <m> کبھی آئے کبھی پلٹ جائے  <e>
<s> ڈوبنے تک میں ناامید نہیں  <m> کب نہ جانے ہوا پلٹ جائے  <e>
<s> رات گزرے نہ درد دل ٹھہرے  <m> کچھ تو بڑھ جائے کچھ تو گھٹ جائے  <e>
<s> پھول اس خاکداں کے ہم بھی ہیں  <m> مدعی دو جہاں کے ہم بھی ہیں  <e>
<s> بہتے دھارے پہ ہے قیام اپنا  <m> ساتھ موج رواں کے ہم بھی ہیں  <e>
<s> کہہ رہا ہے سکوت لالہ و گل  <m> زخم خوردہ زباں کے ہم بھی ہیں  <e>
<s> دور رہتے ہیں کیوں جہاں والے  <m> رہنے والے جہاں کے ہم بھی ہیں  <e>
<s> ساتھ مثل غبار ہو لیں گے  <m> منتظر کارواں کے ہم بھی ہیں  <e>
<s> ہم کو عادت قسم نبھانے کی  <m> ان کی فطرت ہے بھول جانے کی  <e>
<s> سر جھکا کر میں کیوں نہیں جیتی  <m> بس شکایت یہی زمانے کی  <e>
<s> اس کی شرطوں پہ مجھ کو ہے جینا  <m> کیسی دیوانگی دوانے کی  <e>
<s> اس کو نفرت ہے یا محبت ہے  <m> پھر ضرورت ہے آزمانے کی  <e>
<s> بعد مرنے کے لے کے جاؤں گی  <m> آرزو اپنے آشیانے کی  <e>
<s> آپ کی آنکھوں کا تارہ اور ہے  <m> کیا ہوا میرا سہارا اور ہے  <e>
<s> اک ندی کے دو کناروں کی طرح  <m> راستہ میرا تمہارا اور ہے  <e>
<s> جانے اب کیسی خبر یہ لائیں گی  <m> ان ہواؤں کا اشارہ اور ہے  <e>
<s> آپ مرہم ہی لگاتے رہ گئے  <m> کیا کہیں یہ درد سارا اور ہے  <e>
<s> آپ کی بدلی نگاہیں کہہ رہیں  <m> اب نہیں میرا گزارا اور ہے  <e>
<s> جس کو لگتا ہے گمشدہ ہوں میں  <m> جان لے مجھ کو زلزلہ ہوں میں  <e>
<s> میں بچاتی ہوں بد دعاؤں سے  <m> ماں کی بھیجی ہوئی دعا ہوں میں  <e>
<s> کھو گیا جو گھنے اندھیروں میں  <m> اس اجالے کا راستہ ہوں میں  <e>
<s> مجھ کو پہچان میرے ناز اٹھا  <m> تیرا اپنوں سے رابطہ ہوں میں  <e>
<s> نفرتوں نے دیے ہیں جو تم کو  <m> ایسے ہر درد کی دوا ہوں میں  <e>
<s> وقت سے ہار کر نہ بیٹھ مجھے  <m> پھر بلا لے تری ادا ہوں میں  <e>
<s> رات دن آگ میں پلا سورج  <m> بن چراغ حرم جلا سورج  <e>
<s> زندگی دھوپ چھاؤں دونوں ہے  <m> ہر کسی کو سکھا گیا سورج  <e>
<s> آج جی بھر کے دھوپ کھانی ہے  <m> مدتوں بعد ہے اگا سورج  <e>
<s> سانجھ سے اب وصال ہونے کو ہے  <m> سہما سہما تھکا تھکا سورج  <e>
<s> سامنا پیاس سے ہوا جب جب  <m> آب کی سمت چل پڑا سورج  <e>
<s> بھول جا رات کا چبھا کانٹا  <m> پھول اب تو کھلا گیا سورج  <e>
<s> کوئی مذہب نہیں لگا اس کا  <m> روشنی اک سی دے گیا سورج  <e>
<s> آسماں بھی پکارتا ہے مجھے  <m> آشیاں بھی لبھا رہا ہے مجھے  <e>
<s> عکس آخر کہاں گیا میرا  <m> آئنہ کیوں چھپا رہا ہے مجھے  <e>
<s> مجھ میں سورج اگا کے چاہت کا  <m> وہ سویرا سا کر گیا ہے مجھے  <e>
<s> غم کی بارش سے بن گئی دریا  <m> اک سمندر بلا رہا ہے مجھے  <e>
<s> صبح کی سرد سی فضا تھی میں  <m> غم کا سورج تپا رہا ہے مجھے  <e>
<s> میرے اندر بھنور بھی ہے کوئی  <m> تجھ سے مل کر پتہ چلا ہے مجھے  <e>
<s> میں ردا ہوں جو بے وفائی کی  <m> کیوں مسلسل تو اوڑھتا ہے مجھے  <e>
<s> خوبصورت سے گل کا پیکر ہوں  <m> اپنے انجام کا پتا ہے مجھے  <e>
<s> روز اک راستہ بدلتا ہے  <m> میرا دل بے خودی میں چلتا ہے  <e>
<s> آندھیاں ہی اکھاڑتی ہیں اسے  <m> آندھیوں میں ہی پیڑ پلتا ہے  <e>
<s> باغ نے کس سے دشمنی کر لی  <m> کون ہر پھول کو مسلتا ہے  <e>
<s> جانتا ہی نہیں یہاں کوئی  <m> کس بہانے سے دل بہلتا ہے  <e>
<s> ابر ہی ابر ہے برستا نئیں  <m> اب کے ساون تمہارے جیسا نئیں  <e>
<s> خواب اور سینت کر رکھیں آنکھیں  <m> ان سے آنسو تو اک سنبھلتا نئیں  <e>
<s> گھومتی ہے زمین گرد مرے  <m> پاؤں اٹھتے ہیں رقص ہوتا نئیں  <e>
<s> نوچ ڈالے ہیں اپنے پر میں نے  <m> میں بھی انسان ہوں فرشتہ نئیں  <e>
<s> کیسا ہرجائی ہو گیا آنسو  <m> میرا دامن ہے اور گیلا نئیں  <e>
<s> کب ہوئے دوست کب ہوئے دشمن  <m> آپ کا بھی کوئی بھروسہ نئیں  <e>
<s> دل کی باتیں اور اس سے چھوڑو بھی  <m> وہ جو لگتا ہے یار ویسا نئیں  <e>
<s> باتوں باتوں میں جان لیں گے سبھی  <m> جو بھی تیرا نہیں وہ میرا نئیں  <e>
<s> عشق خود مائل حجاب ہے آج  <m> حسن مجبور اضطراب ہے آج  <e>
<s> مے کدہ غم کدہ ہے تیرے بغیر  <m> سرنگوں شیشۂ شراب ہے آج  <e>
<s> متغیر ہے عالم جذبات  <m> کون اس دل میں باریاب ہے آج  <e>
<s> زندگی جس میں سانس لیتی تھی  <m> وہ زمانہ خیال و خواب ہے آج  <e>
<s> رخ ترا ماہتاب کی صورت  <m> آنکھ جام شراب کی صورت  <e>
<s> میری فکر سخن بھی رنگیں ہے  <m> تیرے حسن شباب کی صورت  <e>
<s> میری آنکھوں میں آ کے بس جاؤ  <m> ایک رنگین خواب کی صورت  <e>
<s> میرے دل پر محیط ہو جاؤ  <m> کیف جام شراب کی صورت  <e>
<s> مجھ کو مرغوب ہے تری آواز  <m> نغمہ ہائے رباب کی صورت  <e>
<s> جن کے سر میں ہوا سمائی تھی  <m> مٹ گئے وہ حباب کی صورت  <e>
<s> وقت نے اک نظر جو ڈالی ہے  <m> پھول کی تازگی چرا لی ہے  <e>
<s> آج بھی اس نے شام سے پہلے  <m> دھوپ دیوار سے اٹھا لی ہے  <e>
<s> اب ہوا چیختی پھرے شب بھر  <m> شہر تو شام ہی سے خالی ہے  <e>
<s> موت بھی اس لیے نہیں آتی  <m> زندگی زندگی سے خالی ہے  <e>
<s> ہے ملاقات اس سے خوابوں میں  <m> اور یہ تصویر بھی خیالی ہے  <e>
<s> ہم سفر بھی نیا بنا لیں گے  <m> رہ گزر جب نئی بنا لی ہے  <e>
<s> بے رخی سے نہ پیش آ ساقی  <m> ٹوٹ جائے گا دل مرا ساقی  <e>
<s> بھول جاؤں میں رنج و غم سارے  <m> آج ایسا نشہ پلا ساقی  <e>
<s> میکشوں سے حجاب کیا معنی  <m> سامنے بے نقاب آ ساقی  <e>
<s> آہ ماضی مرا حسیں ماضی  <m> لوٹ کر اب نہ آئے گا ساقی  <e>
<s> راز میری سیاہ بختی کا  <m> کون جانے مرے سوا ساقی  <e>
<s> دشت غم میں بھٹک گیا ہوں میں  <m> راہ کوئی مجھے دکھا ساقی  <e>
<s> داستاں ہے حسیں شراروں کی  <m> زندگی آگ ہے چناروں کی  <e>
<s> شب غم کے گھنے اندھیروں میں  <m> کھو گئی روشنی ستاروں کی  <e>
<s> میں خزاں کو لگا چکا ہوں گلے  <m> اب ضرورت نہیں بہاروں کی  <e>
<s> آپ کی میری دوستی یوں ہے  <m> جیسے لہروں سے ہو کناروں کی  <e>
<s> بے سہارو یوں ہی جیے جاؤ  <m> لاج رہ جائے گی سہاروں کی  <e>
<s> گردش غم تمام ہو کہ نہ ہو  <m> زندگی شاد کام ہو کہ نہ ہو  <e>
<s> پھر یہ فرصت ہمیں ملے نہ ملے  <m> پھر یہ رنگین شام ہو کہ نہ ہو  <e>
<s> ہم کو ہے پاس وضع اہل جنوں  <m> آپ کو احترام ہو کہ نہ ہو  <e>
<s> دیکھ تو لے نگاہ الفت سے  <m> ہم سے تو ہم کلام ہو کہ نہ ہو  <e>
<s> زندگی میں ہی نام پیدا کر  <m> بعد مرنے کے نام ہو کہ نہ ہو  <e>
<s> خاک تک میرے آشیانے کی  <m> لے اڑی ہے ہوا زمانے کی  <e>
<s> اپنی تقدیر آزمانے کی  <m> آرزو ہے کسی کو پانے کی  <e>
<s> کیا کرو گے ہمارا دل لے کر  <m> تم کو عادت ہے بھول جانے کی  <e>
<s> سچ کہو کس سے پیار ہے تم کو  <m> ہم سے کیا بات ہے چھپانے کی  <e>
<s> ہم یوں ہی چاہتے رہیں گے تمہیں  <m> ہم کو پروا نہیں زمانے کی  <e>
<s> برق و باراں سے پوچھ اے بلبل  <m> داستاں میرے آشیانے کی  <e>
<s> کوئی تدبیر اے دل ناداں  <m> بات بگڑی ہوئی بنانے کی  <e>
<s> ساقیا تیری مے فشاں نظریں  <m> آبرو ہیں شراب خانے کی  <e>
<s> کب سنی تم نے راگنی میری  <m> گفتنی ہے یہ خامشی میری  <e>
<s> ایک آہٹ سے جاگتی ہوں میں  <m> ایک دستک ہے زندگی میری  <e>
<s> ابر ظلمت کسے ڈراتا ہے  <m> اور پھیلے گی چاندنی میری  <e>
<s> کون ٹھہرے گا دیکھنا یہ ہے  <m> دور مینا یا تشنگی میری  <e>
<s> آہ آیا ہی تھا وہ سپنے میں  <m> دفعتاً آنکھ کھل گئی میری  <e>
<s> وجہ بے چینی کیا بتاؤں میں  <m> چین تیرا ہے بے کلی میری  <e>
<s> تجھ پہ گزرے نہ عالم وحشت  <m> تو نہ دیکھے یہ بے بسی میری  <e>
<s> اس نے رکھا جو سامنے ساغر  <m> بڑھ گئی اور تشنگی میری  <e>
<s> میں تو سائے سے اپنے کتراؤں  <m> دیکھ خود سے یہ کج روی میری  <e>
<s> تم فروزاں ہو اک ستارے سے  <m> میرے اندر ہے روشنی میری  <e>
<s> تجھ کو دیکھوں یا کچھ نہیں دیکھوں  <m> تیری خواہش ہے دیدنی میری  <e>
<s> جس نے بھی داستاں لکھی ہوگی  <m> کچھ تو سچائی بھی رہی ہوگی  <e>
<s> کیوں مرے درد کو یقیں ہے بہت  <m> تیری آنکھوں میں بھی نمی ہوگی  <e>
<s> کیا کروں دوسرے جنم کا میں  <m> زندگی کل بھی اجنبی ہوگی  <e>
<s> کتنی اندھی ہے آرزو میری  <m> کیا کبھی اس میں روشنی ہوگی  <e>
<s> قید سے ہو چکی ہوں پھر آزاد  <m> جانے کس نے گواہی دی ہوگی  <e>
<s> بس وہی لمحہ آنکھ دیکھے گی  <m> جس پہ لکھا ہوا ہو نام اپنا  <e>
<s> ایسا صدیوں سے ہوتا آیا ہے  <m> لوگ کرتے رہیں گے کام اپنا  <e>
<s> کچھ ہوائیں گزر رہی تھیں ادھر  <m> ہم نے پہنچا دیا پیام اپنا  <e>
<s> ذہن کر لے ہزارہا کوشش  <m> دل بھی کرتا رہے گا کام اپنا  <e>
<s> چاہتی ہوں فلک کو چھو لینا  <m> جانتی ہوں مگر مقام اپنا  <e>
<s> خون بھی ہے رگ حمیت بھی  <m> کیوں نہیں لوگ ٹس سے مس مت پوچھ  <e>
<s> پھول کانٹوں میں تو نے دیکھا ہے  <m> مجھ سے حالات پیش و پس مت پوچھ  <e>
<s> کیا مری آرزو سے واقف ہے  <m> وہ نگاہ دقیقہ رس مت پوچھ  <e>
<s> آشیان و چمن کے دل دادہ  <m> تو کبھی وسعت قفس مت پوچھ  <e>
<s> چیستاں ہے فریب آزادی  <m> شرح اجمال کو ترس مت پوچھ  <e>
<s> قتل کا حکم ہی سہی لیکن  <m> ہے جو اس کے گلے میں رس مت پوچھ  <e>
<s> یہ صنم بھی گھٹور کتنے ہیں  <m> بت بنے سن رہے ہیں جتنے ہیں  <e>
<s> صبح پیری ہے غافلان جہاں  <m> خواب خرگوش میں ہیں جتنے ہیں  <e>
<s> موج در موج ہے تباہی میں  <m> دم بخود ہیں حباب جتنے ہیں  <e>
<s> بوئے گل ہو کہ نکہت گل ہو  <m> خانہ برباد ہیں یہ جتنے ہیں  <e>
<s> طرفہ قاتل ہے جس کے مورد ملخ  <m> بے چھری ہیں حلال جتنے ہیں  <e>
<s> خوش نوا یہ ہے نالۂ بلبل  <m> ہمہ تن گوش گل ہیں جتنے ہیں  <e>
<s> اے صنم تو وہ ہے نے و ناقوس  <m> دم ترا بھر رہے ہیں جتنے ہیں  <e>
<s> ہر روش باغ دہر میں گل تر  <m> دیدۂ منتظر ہیں جتنے ہیں  <e>
<s> ایک میں کیا ہوں محو صورت صاف  <m> حیرتی آئنے ہیں جتنے ہیں  <e>
<s> عشق میں زور عمر بھر مارا  <m> عاقبت کوہ کن نے سر مارا  <e>
<s> نالۂ دل نے خوشنوائی میں  <m> طعنۂ صوت ہزار پر مارا  <e>
<s> زخم پنہاں دل و جگر میں نہیں  <m> نہ کھلا کیا ادھر ادھر مارا  <e>
<s> مجھ کو گھڑیالیوں نے ہجر کی رات  <m> بے بجاے ہوئے گجر مارا  <e>
<s> دہنے بائیں ملک ہیں دیکھ نہ لیں  <m> اس لیے دیکھ بھال کر مارا  <e>
<s> سادگی پر مٹے ہوئے تھے یوں ہی  <m> اور بھی اس نے بن سنور مارا  <e>
<s> مر مٹوں کا پتا کہیں نہ لگا  <m> بے نشانوں کا ڈھونڈھ گھر مارا  <e>
<s> چشم تر نے بہا کے جوے سرشک  <m> موج دریا کو دھار پر مارا  <e>
<s> تو وہ ہندوستاں میں لالا ہے  <m> جس کا داغی غلام لالا ہے  <e>
<s> ہاتھ وحشت سے روک اے مجنوں  <m> پاؤں پڑتا ہر ایک چھالا ہے  <e>
<s> بے مے و نان ہوں میں وہ غیروں سے  <m> ہم پیالہ ہے ہم نوالا ہے  <e>
<s> دل ہر شیخ و برہمن ہے جدا  <m> کہیں مسجد کہیں شوالا ہے  <e>
<s> اس کے آنے سے تن میں جان آئی  <m> دم آخر لیا سنبھالا ہے  <e>
<s> چپ رہوں کیا میں صورت ناقوس  <m> دل ہے شق جب لبوں پہ نالہ ہے  <e>
<s> کیا یہ بت بیٹھیں گے خدا بن کر  <m> اللہ اللہ اے برہمن کر  <e>
<s> ہوگا برباد مثل کاغذ باد  <m> سر کو کھینچا فلک پہ گر تن کر  <e>
<s> خنجر و تیغ کر گلے پہ رواں  <m> پھیر کر آنکھ کج نہ چتون کر  <e>
<s> اے تری شان ہو گیا انساں  <m> ایک مشت غبار بن ٹھن کر  <e>
<s> پاک دامن ہے مریم ثانی  <m> چشم تر طفل اشک کو جن کر  <e>
<s> دل کے ڈسنے میں ہے یہ کالا ناگ  <m> زلف پیچاں سے بل نہ ناگن کر  <e>
<s> تو اگر ہڈیوں کا مالا ہے  <m> اسم اعظم کی درد سمرن کر  <e>
<s> ہم نے باندھے ہیں اس پہ کیا کیا جوڑ  <m> پر چلا ایک بھی نہ فقرا جوڑ  <e>
<s> جوڑتا ہے جو تو محبت کا  <m> ہم سے زنار دار رشتا جوڑ  <e>
<s> سر دشمن نہ توڑیئے کب تک  <m> مجھ پہ چلتا ہے وہ ہمیشہ جوڑ  <e>
<s> اے رفو گر جو ٹانک جامۂ تن  <m> تار تار اور پرزہ پرزہ جوڑ  <e>
<s> ذوالفقار علی کی تجھ کو قسم  <m> سر جدا جس سے ہو وہ فقرا جوڑ  <e>
<s> نسبت زلف جیسے سنبل کو  <m> ویسے نافہ کا مشک نافہ جوڑ  <e>
<s> ہم اسی کو کہیں گے آئینہ ساز  <m> دے ہمارا جو دل شکستہ جوڑ  <e>
<s> شکل مژگاں نہ خار کی سی ہے  <m> ہم نے تاڑی کٹار کی سی ہے  <e>
<s> ہنس کے کہتے ہیں بوسہ بازی میں  <m> جیت بھی اپنی ہار کی سی ہے  <e>
<s> عشق مژگاں میں ہم نے کانٹوں سے  <m> سوزنی جسم زار کی سی ہے  <e>
<s> اس پہ عالم فریب ہے دنیا  <m> پھوس بڑھیا مدار کی سی ہے  <e>
<s> گرم رفتار ہے وہ جانے میں  <m> مجھ کو آمد نجار کی سی ہے  <e>
<s> دکھ ذرا کیا ملا محبت میں  <m> بس جھلکنے لگا عبارت میں  <e>
<s> کیسے کیسے سوال کرتا ہے  <m> ایک پاگل تری حراست میں  <e>
<s> کیوں نہیں ہو رہا اثر اس پر  <m> کیا بلوغت نہیں بلاغت میں  <e>
<s> لمس تیرا دوا تھا جینے کی  <m> میں تو مارا گیا شرافت میں  <e>
<s> ایسی عادت ہوئی اسیری کی  <m> چین پڑتا نہیں فراغت میں  <e>
<s> یہ جو ہذیان بک رہے ہو تم  <m> عشق کی ہو میاں حرارت میں  <e>
<s> میں دھویں سے لپٹ گیا بڑھ کر  <m> جو اٹھا تھا تری شباہت میں  <e>
<s> درمیاں فاصلہ نہیں ہوتا  <m> تو اگر بے وفا نہیں ہوتا  <e>
<s> عشق کی ڈور ہی کچھ ایسی ہے  <m> جس کا کوئی سرا نہیں ہوتا  <e>
<s> آشنا ہم وفا سے ہو پاتے  <m> وہ اگر بے وفا نہیں ہوتا  <e>
<s> سچ تو یہ ہے کبھی برائی سے  <m> آدمی کا بھلا نہیں ہوتا  <e>
<s> وہ نہ آتے اگر گلستاں میں  <m> کوئی بھی گل کھلا نہیں ہوتا  <e>
<s> ان کتابوں کو ہم نہیں پڑھتے  <m> جن میں ذکر آپ کا نہیں ہوتا  <e>
<s> چارہ گر سر پکڑ کے بیٹھ گئے  <m> درد دل سے جدا نہیں ہوتا  <e>
<s> تیرے کوچے سے جب گزرتا ہوں  <m> مجھ کو اپنا پتہ نہیں ہوتا  <e>
<s> نہ سنا اب مجھے تو افسانہ  <m> جل اٹھے نہ کہیں یہ پروانہ  <e>
<s> راتیں کاٹیں ہیں کروٹیں لے کر  <m> عشق کرنے کا ہے یہ ہرجانا  <e>
<s> آگ کا دریا پار کرنا ہے  <m> عشق کی راہ سے گزر جانا  <e>
<s> ان کے آنے سے چین آتا ہے  <m> ان کا جانا ہے جان کا جانا  <e>
<s> قتل کرنا نہیں ہے منصوبہ  <m> ان کی خواہش ہے مجھ کو تڑپانا  <e>
<s> مانتا ہی نہیں کبھی میری  <m> کتنا مشکل ہے دل کو سمجھنا  <e>
<s> حرج ان سے نہیں ہے ملنے میں  <m> دل کا لیتے ہیں پر وہ ہرجانہ  <e>
<s> یہ ادائیں ہیں یار کے فتنے  <m> حیا شوخی غضب کا اترانا  <e>
<s> یاد کر کر کے آہیں بھرتے ہیں  <m> ان کے کوچے سے جب گزرتے ہیں  <e>
<s> عشق تو آپ ہی سے کرتے ہیں  <m> پھر بھی اظہار سے وہ ڈرتے ہیں  <e>
<s> زخم الفت مگر نہیں بھرتے  <m> چارہ گر تو علاج کرتے ہیں  <e>
<s> آئنہ ان میں ڈوب جاتا ہے  <m> آئنے میں جو وہ سنورتے ہیں  <e>
<s> میری فطرت میں ہے وفاداری  <m> اور مجھ سے گلا وہ کرتے ہیں  <e>
<s> عشق میں ہائے ہے عجب حالت  <m> ہم نہ جیتے ہیں نہ ہی مرتے ہیں  <e>
<s> روبرو جب بھی ہم نہیں ہوتے  <m> ان کے گیسو کہاں سنورتے ہیں  <e>
<s> ہم مسافر ہیں راہ الفت کے  <m> راستے میں کہاں ٹھہرتے ہیں  <e>
<s> مے کدوں میں تو عام پیتے ہیں  <m> ہم نگاہوں سے جام پیتے ہیں  <e>
<s> تیری تصویر سامنے رکھ کر  <m> کر کے تجھ سے کلام پیتے ہیں  <e>
<s> غم فرقت میں بس دو گھونٹ پیا  <m> آپ کرتے ہیں نام پیتے ہیں  <e>
<s> آؤ پی لو کے صبح صادق ہے  <m> آؤ بیٹھو ہے شام پیتے ہیں  <e>
<s> میں زمانے کو میکدے سا لگوں  <m> آؤ اس طرح جام پیتے ہیں  <e>
<s> قید بوتل میں ہیں عجب جلوہ  <m> آج بوتل تمام پیتے ہیں  <e>
<s> گھر کے آئیں گھٹائیں ساون کی  <m> کیجے کچھ انتظام پیتے ہیں  <e>
<s> نام اپنا بھی کر گئے ہوتے  <m> عاشقی میں جو مر گئے ہوتے  <e>
<s> تیرا کوچہ اگر نہیں ہوتا  <m> پھر نہ جانے کدھر گئے ہوتے  <e>
<s> بے خودی میں نہ گر خودی پاتے  <m> ہم حدوں سے گزر گئے ہوتے  <e>
<s> آس ان کو نہیں تھی آنے کی  <m> ورنہ اب تک سنور گئے ہوتے  <e>
<s> گر وہ آتے مری عیادت کو  <m> زخم دل میرے بھر گئے ہوتے  <e>
<s> بادہ نوشی تھی تیرے غم کا علاج  <m> گر نہ پیتے تو مر گئے ہوتے  <e>
<s> تیرے حسن و جمال تک پہنچا  <m> میں بھی کتنے کمال تک پہنچا  <e>
<s> بعد مدت کے ذہن آشفتہ  <m> ایک نازک خیال تک پہنچا  <e>
<s> اے مرے شوق بے مثال مجھے  <m> آج اس بے مثال تک پہنچا  <e>
<s> اک زوال عروج سے ہو کر  <m> میں عروج زوال تک پہنچا  <e>
<s> ذہن آزاد ہو گیا میرا  <m> جب یقیں احتمال تک پہنچا  <e>
<s> تذکرہ حسن کے تناسب کا  <m> پھر ترے خد و خال تک پہنچا  <e>
<s> اک معمہ تھا میرا مستقبل  <m> کتنی مشکل سے حال تک پہنچا  <e>
<s> اس طرح میں ترے قریب آیا  <m> جیسے ممکن محال تک پہنچا  <e>
<s> یہ ہوس بھی کمال تک پہنچی  <m> وہ بدن بھی کمال تک پہنچا  <e>
<s> اک گلہ زندگی کے ہونے کا  <m> ہوتے ہوتے ملال تک پہنچا  <e>
<s> اک خلش سی رہی کہیں دل میں  <m> ہجر جب بھی وصال تک پہنچا  <e>
<s> تھا ازل سے سوال کے اندر  <m> جو جواب اب سوال تک پہنچا  <e>
<s> ہے مکیں کوئی دوسرا مجھ میں  <m> مجھ سے بھی کچھ ہے ماورا مجھ میں  <e>
<s> شعلۂ طور جل بجھا مجھ میں  <m> کاش مل جائے اب خدا مجھ میں  <e>
<s> مجھ کو مجھ سے جدا کیا یعنی  <m> اس نے خود کو ملا دیا مجھ میں  <e>
<s> ذہن و دل کی حدوں سے دور کہیں  <m> باب امکاں کوئی کھلا مجھ میں  <e>
<s> شب کو وہ خود سپردگی اس کی  <m> جیسے اک راز کھل گیا مجھ میں  <e>
<s> مجھ کو احساس ہی نہیں تھا مگر  <m> میں ہی تھا وہ جو مر گیا مجھ میں  <e>
<s> اپنا نام و نشاں نہیں ملتا  <m> تجھ سے مل کر یہ کیا ہوا مجھ میں  <e>
<s> حرف حق جس کا خوف تھا مجھ کو  <m> کہہ دیا کس نے برملا مجھ میں  <e>
<s> میرے لب پر بقا کا گیت رہا  <m> گو پنپتی رہی فنا مجھ میں  <e>
<s> ناروا کی تو بات کیا کیجے  <m> اب روا بھی نہیں روا مجھ میں  <e>
<s> میری تقسیم بار بار ہوئی  <m> اب تو میں بھی نہیں رہا مجھ میں  <e>
<s> تیری سچائی معجزہ ٹھہری  <m> کھل گیا جو فریب تھا مجھ میں  <e>
<s> وقت کیسے مٹائے گا مجھ کو  <m> وہ تو زنجیر ہو چکا مجھ میں  <e>
<s> ہر تغیر ہے میرا پروردہ  <m> اور کچھ بھی نہیں نیا مجھ میں  <e>
<s> اس کو پانے کے بعد بھی جیسے  <m> اس کو پانے کا خوف تھا مجھ میں  <e>
<s> خود پہ الزام دھر گیا ہوں میں  <m> کام مشکل تھا کر گیا ہوں میں  <e>
<s> کیسی دہشت سے بھر گیا ہوں میں  <m> خواب میں جیسے ڈر گیا ہوں میں  <e>
<s> جانے کس شے کی ہے تلاش مجھے  <m> کو بہ کو در بدر گیا ہوں میں  <e>
<s> مجھ کو اب کیسے پا سکے گا کوئی  <m> وقت تھا اور گزر گیا ہوں میں  <e>
<s> میرے چاروں طرف اندھیرا ہے  <m> کیا بتاؤں کدھر گیا ہوں میں  <e>
<s> کل بھی کچھ درد کم نہ تھا لیکن  <m> آج تو جیسے مر گیا ہوں میں  <e>
<s> اب زمیں پر نہ جانے کیا ہوگا  <m> آسماں سے اتر گیا ہوں میں  <e>
<s> بے خبر ہی جہاں میں آیا تھا  <m> اور یوں ہی بے خبر گیا ہوں میں  <e>
<s> بعد مدت کے خود کو یاد آیا  <m> بعد مدت کے گھر گیا ہوں میں  <e>
<s> خواب ویسے تو اک عنایت ہے  <m> آنکھ کھل جائے تو مصیبت ہے  <e>
<s> جسم آیا کسی کے حصے میں  <m> دل کسی اور کی امانت ہے  <e>
<s> جان دینے کا وقت آ ہی گیا  <m> اس تماشے کے بعد فرصت ہے  <e>
<s> عمر بھر جس کے مشوروں پہ چلے  <m> وہ پریشان ہے تو حیرت ہے  <e>
<s> اب سنورنے کا وقت اس کو نہیں  <m> جب ہمیں دیکھنے کی فرصت ہے  <e>
<s> اس پہ اتنے ہی رنگ کھلتے ہیں  <m> جس کی آنکھوں میں جتنی حیرت ہے  <e>
<s> درد میں جب کمی سی ہوتی ہے  <m> دل تڑپتا ہے آنکھ روتی ہے  <e>
<s> وصل کی رات رات ہوتی ہے  <m> قلب بیدار آنکھ سوتی ہے  <e>
<s> سامنے ان کے لب نہیں کھلتے  <m> بند گویا زبان ہوتی ہے  <e>
<s> ایک قطرہ ہے ان کی مژگاں پر  <m> یا کوئی لا جواب موتی ہے  <e>
<s> بحر الفت میں کشتئ دل کو  <m> موج امید ہی ڈبوتی ہے  <e>
<s> آنکھ کہتی ہے غم کے افسانے  <m> ایک ایسی گھڑی بھی ہوتی ہے  <e>
<s> دل میں چٹکی سی لے رہا ہے کون  <m> آنکھ کیوں بار بار روتی ہے  <e>
<s> مل کے دو قلب جب بچھڑتے ہیں  <m> زندگی زندگی کو روتی ہے  <e>
<s> غم کی روداد پوچھنے والے  <m> آنسوؤں کی زبان ہوتی ہے  <e>
<s> دل جلا آسماں نہ جل جائے  <m> آہ بے کس خراب ہوتی ہے  <e>
<s> اس قدر پائمال ہیں ہم لوگ  <m> آپ اپنی مثال ہیں ہم لوگ  <e>
<s> بے نیاز ملال ہیں ہم لوگ  <m> لاکھ صید زوال ہیں ہم لوگ  <e>
<s> اپنے عصیاں کی شرمساری سے  <m> پیکر انفعال ہیں ہم لوگ  <e>
<s> اک فسانہ ہے شوکت ماضی  <m> دیکھ لو خستہ حال ہیں ہم لوگ  <e>
<s> بت کدے میں اذاں نہ دیں تو سہی  <m> یادگاری بلال ہیں ہم لوگ  <e>
<s> کیوں پریشاں ہے اے دل محزوں  <m> دولت لا زوال ہیں ہم لوگ  <e>
<s> ہم سے روشن ہے آسمان ادب  <m> غیرت صد ہلال ہیں ہم لوگ  <e>
<s> رنج و غم کا ملال کیا کرتے  <m> اس سے ہم عرض حال کیا کرتے  <e>
<s> جو ہمارا کبھی ہوا ہی نہیں  <m> اس سے دل کا سوال کیا کرتے  <e>
<s> قفل غیرت پڑا تھا ہونٹوں پر  <m> ہم کسی سے سوال کیا کرتے  <e>
<s> سامنے تھی اداس تنہائی  <m> کوئی رنگیں خیال کیا کرتے  <e>
<s> سونپ کر مطمئن تھے ہم ان کو  <m> دل کی پھر دیکھ بھال کیا کرتے  <e>
<s> جن کو ہم نے سنبھال رکھا تھا  <m> وہ ہمارا خیال کیا کرتے  <e>
<s> تلخ لہجے میں بولنے والے  <m> ہم ہیں لفظوں کو تولنے والے  <e>
<s> اب خسارے میں ہیں سیاست کے  <m> اپنے پتوں کو کھولنے والے  <e>
<s> طنز کرتے ہیں آسمانوں پر  <m> جو ہیں شاخوں پہ ڈولنے والے  <e>
<s> بہہ گئے نفرتوں کے دریا میں  <m> رنگ نفرت کا گھولنے والے  <e>
<s> اب کہاں لہجے زعفرانی سے  <m> رس بھی باتوں سے گھولنے والے  <e>
<s> کوئی جھوٹا قیاس رہنے دو  <m> مجھ سے ملنے کی آس رہنے دو  <e>
<s> جشن گریہ کا اہتمام کرو  <m> زندگی ہے اداس رہنے دو  <e>
<s> زخم دل کے ہرے دکھائی دیں  <m> اس حویلی میں گھاس رہنے دو  <e>
<s> چاندنی چھپ گئی ہے بادل میں  <m> چاند کو بد حواس رہنے دو  <e>
<s> شمع جگنو چراغ بے چینی  <m> رات کے آس پاس رہنے دو  <e>
<s> ہر سفر ہے نئے سرابوں کا  <m> جیسے اک سلسلہ عذابوں کا  <e>
<s> باقی تاریکیوں کی خواہش ہے  <m> قتل کرنا ہے آفتابوں کا  <e>
<s> جانے کس دھن میں زندگی گزری  <m> چہرہ تکتے رہے کتابوں کا  <e>
<s> روبرو اب کہاں ملاقاتیں  <m> سلسلہ رہ گیا ہے خوابوں کا  <e>
<s> برچھیاں رتجگوں کی چلتی ہیں  <m> قتل ہوتا ہے روز خوابوں کا  <e>
<s> میری خلوت میں آنا جانا ہے  <m> آفتابوں کا ماہتابوں کا  <e>
<s> ان پہ چھڑکیں ذرا لہو میرا  <m> رنگ پھینکا ہے کچھ گلابوں کا  <e>
<s> بزدلی سی کہاں یہ مرتی ہیں  <m> مشکلیں حوصلوں سے ڈرتی ہیں  <e>
<s> اشک آتے ہیں جب ندامت کے  <m> میری آنکھیں بہت نکھرتی ہیں  <e>
<s> کاٹ دو ہاتھ ان ہواؤں کے  <m> جو چراغوں کا قتل کرتی ہیں  <e>
<s> کرنی پڑتی ہیں پہلے تدبیریں  <m> پھر کہیں قسمتیں سنورتی ہیں  <e>
<s> خواہشیں مفلسوں کے سینے میں  <m> روز جیتی ہیں روز مرتی ہیں  <e>
<s> صبر کی حد میں رہنا پڑتا ہے  <m> آیتیں یوں کہاں اترتی ہیں  <e>
<s> تیری یادیں ہلاک کر دیں گی  <m> قصۂ زیست پاک کر دیں گی  <e>
<s> خواہشیں خنجروں کی ہیں مانند  <m> یہ مرے دل کو چاک کر دیں گی  <e>
<s> شہرتوں پر غرور مت کرنا  <m> یہ تجھے مثل خاک کر دیں گی  <e>
<s> یہ ہمارے لہو کی چھیٹیں ہیں  <m> تیرے دامن کو پاک کر دیں گی  <e>
<s> غم کی تاریکیاں بھی ممکن ہے  <m> زندگی تابناک کر دیں گی  <e>
<s> خواہش قتل عام کرنے لگے  <m> اپنا جینا حرام کرنے لگے  <e>
<s> منزلیں دور ہی رہیں ان سے  <m> جو مسافر قیام کرنے لگے  <e>
<s> وہ یہ سمجھے کہ کچھ ضرورت ہے  <m> ہم انہیں جب سلام کرنے لگے  <e>
<s> ان اندھیروں کے حوصلے دیکھو  <m> روشنی زیر دام کرنے لگے  <e>
<s> عشق چھوٹا تو ہوش میں آئے  <m> ہم بھی اب کام دھام کرنے لگے  <e>
<s> ہوش اڑنے لگے ہیں خاروں کے  <m> پھول جب سے کلام کرنے لگے  <e>
<s> زندگی کی صلیب ٹوٹ گئی  <m> موت کا انتظام کرنے لگے  <e>
<s> زندگی کے اداس دریا میں  <m> کچھ سمندر قیام کرنے لگے  <e>
<s> کس کی یادوں کا فیض جاری ہے  <m> کس لئے اتنی آہ و زاری ہے  <e>
<s> سی لئے ہونٹ پی لئے آنسو  <m> یہ ہی تہذیب انکساری ہے  <e>
<s> کس کی یادوں میں جاگتے ہو تم  <m> کس کے خوابوں کی ذمہ داری ہے  <e>
<s> صرف عنواں بدل دیا تم نے  <m> ورنہ یہ داستاں ہماری ہے  <e>
<s> جتنے احسان ہیں تمہارے ہیں  <m> جو خطا ہے فقط ہماری ہے  <e>
<s> جبکہ دشمن ہو راز داں اپنا  <m> راز کیوں کر رہے نہاں اپنا  <e>
<s> عشق میں پھر سکون کیسے ہو  <m> دل جب ایسا ہو بد گماں اپنا  <e>
<s> تھی بہار چمن جوانی پر  <m> جبکہ اجڑا تھا آشیاں اپنا  <e>
<s> ہم مکرر فریب کیا کھائیں  <m> لطف رہنے دو مہرباں اپنا  <e>
<s> نیک ہو اور پارسا ہو تم  <m> یہ بھی کہہ دو کہ بے ریا ہو تم  <e>
<s> دل تمہارا بھی ہے گداختہ کیا  <m> یوں تو داؤدی سی صدا ہو تم  <e>
<s> کیا الگ شے ہو تم خدائی سے  <m> اپنے ہونے سے بھی سوا ہو تم  <e>
<s> کیا ہے بے جا بجا ہے کیا بابا  <m> سوچتے بھی کبھی ہو کیا ہو تم  <e>
<s> کیا کہوں کب دھواں نہیں اٹھتا  <m> مجھ سے اپنا زیاں نہیں اٹھتا  <e>
<s> بھینچتے رہتے ہیں در و دیوار  <m> اور دل سے مکاں نہیں اٹھتا  <e>
<s> آبرو تھام تھام لیتی ہے  <m> ہاتھ ورنہ کہاں نہیں اٹھتا  <e>
<s> اٹھتی جاتی ہیں ساری امیدیں  <m> خدشۂ جسم و جاں نہیں اٹھتا  <e>
<s> آنکھ پر ریت مل رہے ہیں ہم  <m> سو زمیں کو بھی کھل رہے ہیں ہم  <e>
<s> ہم کو معلوم بے خودی اپنی  <m> پھر بھی صحرا میں چل رہے ہیں ہم  <e>
<s> واسطے دے رہا ہے صحرا بھی  <m> خامشی کو نگل رہے ہیں ہم  <e>
<s> زرد پتے صدائیں دیتے ہیں  <m> ان کو پل پل کچل رہے ہیں ہم  <e>
<s> جب سے دیکھا ہے بانوئے شب کو  <m> دل ہی دل میں مچل رہے ہیں ہم  <e>
<s> بے سبب کیوں ہنسی ستاتی ہے  <m> آنسوؤں سے بہل رہے ہیں ہم  <e>
<s> آنکھ منظر بدلتی رہتی ہے  <m> شام کے ساتھ ڈھل رہے ہیں ہم  <e>
<s> روز میں اک شجر سے ملتا ہوں  <m> زندگی کیا بھنور سے ملتا ہوں  <e>
<s> اس سے پہلے اداسی چھا جائے  <m> میں خوشی کی خبر سے ملتا ہوں  <e>
<s> عشق میں کون دل جلائے اب  <m> وجد میں اک سفر سے ملتا ہوں  <e>
<s> شہر امید مجھ سے واقف ہے  <m> اس لئے کر و فر سے ملتا ہوں  <e>
<s> میں ہوں اک حادثہ گئی رت کا  <m> قصۂ معتبر سے ملتا ہوں  <e>
<s> کوستی رہ گئی زمیں مجھ کو  <m> روز زیر و زبر سے ملتا ہوں  <e>
<s> میں کہ بیمار دل نہیں لیکن  <m> روز اک چارہ گر سے ملتا ہوں  <e>
<s> اور کیا عمر کی کہانی ہے  <m> رائیگانی ہی رائیگانی ہے  <e>
<s> ایک خاکے میں رنگ بھرنا ہے  <m> اک کہانی مگر چھپانی ہے  <e>
<s> مجھ کو تقلید سے بھی بچنا ہے  <m> شمع سے شمع بھی جلانی ہے  <e>
<s> شہر میں اوڑھنی بھی ہے تہذیب  <m> دشت میں خاک بھی اڑانی ہے  <e>
<s> حسن قائم زمیں کا رکھتے ہوئے  <m> ایک بستی نئی بسانی ہے  <e>
<s> ایک بوڑھا یہ کہتا پھرتا ہے  <m> تازگی آج بھی پرانی ہے  <e>
<s> ہو چکی باغ میں بہار افسوس  <m> آہ اے بلبلو ہزار افسوس  <e>
<s> قافلہ عمر کا ہے پا بہ رکاب  <m> زیست کا کیا ہے اعتبار افسوس  <e>
<s> مری راتوں کو دیکھ سوختگی  <m> نہ کیا ایک دن بھی یار افسوس  <e>
<s> شب سے پروانے کی لگن میں شمع  <m> صبح تک روئی زار زار افسوس  <e>
<s> سخت بے تابی سے کٹی کل رات  <m> آج بھی دل ہے بے قرار افسوس  <e>
<s> خال و خط کو سمجھ کے دانہ و دام  <m> مرغ دل ہو گیا شکار افسوس  <e>
<s> آہ دست جنوں سے اے ناصح  <m> ہے گریبان تار تار افسوس  <e>
<s> جان ہونٹوں پہ آ گئی ہم دم  <m> لیکن اب تک پھرا نہ یار افسوس  <e>
<s> نکہت گل ہیں یا صبا ہیں ہم  <m> نہیں معلوم کچھ کہ کیا ہیں ہم  <e>
<s> روشناسی ہے ہم کو آئینہ ساں  <m> ایک عالم سے آشنا ہیں ہم  <e>
<s> خاکساری سے بزم عالم میں  <m> صفحۂ نقش بوریا ہیں ہم  <e>
<s> ہے ہمیں سے وہ شاہد معنی  <m> حرف مطلب کے مدعا ہیں ہم  <e>
<s> جام مے ساقیا شتابی دے  <m> کون کہتا ہے پارسا ہیں ہم  <e>
<s> شمع ساں ہے دراز رشتۂ عمر  <m> کہ فنا ہونے سے بقا ہیں ہم  <e>
<s> تیرے کوچہ تلک کی طاقت ہے  <m> نہیں اتنے شکستہ پا ہیں ہم  <e>
<s> بانگ سنکھ اور نالۂ ناقوس  <m> کہے ہمدم جو کم نما ہیں ہم  <e>
<s> چشم کیا کیجے وا برنگ حباب  <m> طرفۃ العین میں ہوا ہیں ہم  <e>
<s> نرگسی چشم تھا وہ کافر آہ  <m> جس کے بیمار و مبتلا ہیں ہم  <e>
<s> نازنینان دہر کے ہر دم  <m> کشتۂ غمزہ و ادا ہیں ہم  <e>
<s> اے وفا تو کدھر ہے ہو دم ساز  <m> کشتۂ خنجر جفا ہیں ہم  <e>
<s> عقل و دل کو ملا جلا رکھیے  <m> ضابطے میں بھی رابطہ رکھیے  <e>
<s> دوسرا شہر دوسرے ساتھی  <m> دل بھی سینے میں دوسرا رکھیے  <e>
<s> بند کر لیجے در سب آنکھوں کے  <m> ذہن اپنا مگر کھلا رکھیے  <e>
<s> اتنے پتھر نہ پھینکیے صاحب  <m> واپسی کا تو راستہ رکھیے  <e>
<s> کچھ بھی جینے کی آرزو ہے اگر  <m> جان دینے کا حوصلہ رکھیے  <e>
<s> دن سدا ایک سے نہیں رہتے  <m> رات آئے گی کچھ بچا رکھیے  <e>
<s> یہ جو اظہار کرنا ہوتا ہے  <m> کار بے کار کرنا ہوتا ہے  <e>
<s> قبر وہ ناؤ ہے کہ جس میں ہمیں  <m> آسماں پار کرنا ہوتا ہے  <e>
<s> خال و خد سے گریز کرنا بھی  <m> لمس بیدار کرنا ہوتا ہے  <e>
<s> عشق وہ کار یک بیک ہے جسے  <m> مرحلہ وار کرنا ہوتا ہے  <e>
<s> اپنے اندر خلا پری کے لیے  <m> خود کو مسمار کرنا ہوتا ہے  <e>
<s> ہم پس دار سیکھ آتے ہیں  <m> جو سر دار کرنا ہوتا ہے  <e>
<s> ہر پری وش کا اعتبار کرو  <m> زندگی صرف انتظار کرو  <e>
<s> ہم سے نفرت کرو کہ پیار کرو  <m> کوئی رشتہ تو استوار کرو  <e>
<s> ہم ہیں لذت کش گناہ وفا  <m> دوستو ہم کو سنگسار کرو  <e>
<s> زندگی ہو کہ مے کہ سچائی  <m> تلخ جو شے ہو اس سے پیار کرو  <e>
<s> ہر جنم پر بیاد سرو قداں  <m> جاں سپرد فراز دار کرو  <e>
<s> اپنے دامن کی چند کلیوں سے  <m> تم نہ اندازۂ بہار کرو  <e>
<s> گل کے مانند چاک چاک ہو دل  <m> اتنا شائستۂ بہار کرو  <e>
<s> ہم سفر جب بھی ہو نگار غزل  <m> روش خاص اختیار کرو  <e>
<s> موت کا کیوں کر اعتبار آئے  <m> کہ شب غم بھی ہم گزار آئے  <e>
<s> کسی حیلے کسی بہانے ہم  <m> کوئے جاناں میں بار بار آئے  <e>
<s> ایک خوئے وفا کے رشتے سے  <m> یاد کتنے ستم شعار آئے  <e>
<s> کس کو ہوتی نہیں ہے جان عزیز  <m> ہم مگر پھر بھی سوئے دار آئے  <e>
<s> ان سے ترک وفا کریں کیوں کر  <m> جن پہ بے اختیار پیار آئے  <e>
<s> فصل گل تہمت جنوں لائی  <m> بستی بستی ہوئی ہے رسوائی  <e>
<s> شہر میں جب سے آ گیا ہوں ترے  <m> اور بھی بڑھ گئی ہے تنہائی  <e>
<s> آرزو ایک ناشگفتہ کلی  <m> جو سر شاخسار مرجھائی  <e>
<s> عاشقی اک دبی ہوئی سی چوٹ  <m> بھیگے موسم میں جو ابھر آئی  <e>
<s> زندگی شام غم کی بانہوں میں  <m> اک سلگتی ہوئی سی تنہائی  <e>
<s> لوگ کہتے ہیں اہل دل کو کبھی  <m> زندگی راس ہی نہیں آئی  <e>
<s> حوصلہ ہو تو اے غم جاناں  <m> کون تیرا نہیں تمنائی  <e>
<s> کس قدر ہے مہیب سناٹا  <m> خواہشوں کا عجیب سناٹا  <e>
<s> زرد رت کا خراج ہے پت جھڑ  <m> وحشتوں کا نقیب سناٹا  <e>
<s> ہے مجھے پیار اجڑے لوگوں سے  <m> چاہتا ہوں قریب سناٹا  <e>
<s> میں کہ تنہا اداس آوارہ  <m> میرا ہمدم حبیب سناٹا  <e>
<s> تم مسافر بہار رستوں کے  <m> میری منزل صلیب سناٹا  <e>
<s> تیرے درشن سدا نہیں ہوتے  <m> معجزے بارہا نہیں ہوتے  <e>
<s> آؤ تو آہٹیں نہیں ہوتیں  <m> جاؤ تو نقش پا نہیں ہوتے  <e>
<s> تم سے ملنے ضرور آؤں گا  <m> فرض مجھ سے قضا نہیں ہوتے  <e>
<s> ٹوٹ جاتے ہیں حبس موسم میں  <m> وہ دریچے جو وا نہیں ہوتے  <e>
<s> غم کا کوئی تو حل تلاش کریں  <m> خوب صورت محل تلاش کریں  <e>
<s> نفرتوں کے اجاڑ موسم میں  <m> پیار کا کوئی پل تلاش کریں  <e>
<s> بھوک اگنے لگی ہے بستی میں  <m> تشنہ لب لوگ جل تلاش کریں  <e>
<s> کتنے پاگل ہیں میرے شہر کے لوگ  <m> بانجھ موسم میں پھل تلاش کریں  <e>
<s> آج پھر روبرو کرو گے تم  <m> مجھ سے کیا گفتگو کرو گے تم  <e>
<s> مجھ سے لو گے مرے لہو قصاص  <m> پھر مجھے سرخ رو کرو گے تم  <e>
<s> حیف ہو میری بد مزاجی پر  <m> آپ اپنا لہو کرو گے تم  <e>
<s> تم گنوا دو گے ایک دن مجھ کو  <m> پھر مری جستجو کرو گے تم  <e>
<s> تم صف دوستاں میں ہو لیکن  <m> پھر بھی کار عدو کرو گے تم  <e>
<s> زخم پر زخم کھائے جاتے ہو  <m> اور رفو پر رفو کرو گے تم  <e>
<s> ہم بھی مقتل میں سر کٹائیں گے  <m> اپنے خوں سے وضو کرو گے تم  <e>
<s> اے مری جان عیب ہے یہ بھی  <m> ہم کو میں تم کو تو کرو گے تم  <e>
<s> کچھ یقیں سا گمان سا کچھ ہے  <m> جو بھی ہے میری جان سا کچھ ہے  <e>
<s> فاصلے ختم ہو گئے لیکن  <m> پھر بھی اک درمیان سا کچھ ہے  <e>
<s> ہم یہیں پر قیام کرتے ہیں  <m> اس کھنڈر میں مکان سا کچھ ہے  <e>
<s> ہاتھ میں ہے مہار ناقۂ خاک  <m> سر پہ اک سائبان سا کچھ ہے  <e>
<s> دشت جاں میں وہ خاک اڑاتا ہوا  <m> اب بھی اک کاروان سا کچھ ہے  <e>
<s> کھل گئے اس کی نصرتوں کے علم  <m> وہ ہوا میں نشان سا کچھ ہے  <e>
<s> دیکھ نیزے کی اس بلندی پر  <m> یہ کوئی آسمان سا کچھ ہے  <e>
<s> ریت پر وہ پڑی ہے مشک کوئی  <m> تیر بھی اور کمان سا کچھ ہے  <e>
<s> دیکھ انداز بے زبانیٔ گل  <m> اپنا طرز بیان سا کچھ ہے  <e>
<s> چل کے اس کی گلی میں دیکھتے ہیں  <m> شور آشفتگان سا کچھ ہے  <e>
<s> ابتدا سے میں انتہا کا ہوں  <m> میں ہوں مغرور اور بلا کا ہوں  <e>
<s> تو بھی ہے اک چراغ مہلت شب  <m> میں بھی جھونکا کسی ہوا کا ہوں  <e>
<s> پھینک مجھ پر کمند ناز اپنی  <m> آج میں ہم سفر صبا کا ہوں  <e>
<s> جس میں ملبوس چاند رہتا ہے  <m> میں بھی تکمہ اسی قبا کا ہوں  <e>
<s> مجھ کو اپنا سمجھ رہی ہے تو  <m> میں کسی اور بے وفا کا ہوں  <e>
<s> اس میں میری خطا نہیں کوئی  <m> مرتکب بس اسی خطا کا ہوں  <e>
<s> زندگی میں ابھی سلامت ہوں  <m> میں اثر تیری بد دعا کا ہوں  <e>
<s> مجھ پہ رکھتا ہے تہمت الحاد  <m> میں بھی بندہ اسی خدا کا ہوں  <e>
<s> اجڑے خیموں کا سوگوار ہوں میں  <m> میں عزادار کربلا کا ہوں  <e>
<s> میں کہاں تک تجھے صفائی دوں  <m> خود کو الزام بے وفائی دوں  <e>
<s> تجھ سے میں دشمنی شدید کروں  <m> پیار بھی تجھ کو انتہائی دوں  <e>
<s> اے مری جان گر اجازت ہو  <m> زخم کو اذن لب کشائی دوں  <e>
<s> زندگی تجھ کو اعتبار نہیں  <m> اپنے ہونے کی میں گواہی دوں  <e>
<s> مجھ کو خود میرے پاس لے آنا  <m> میں تجھے گر کہیں دکھائی دوں  <e>
<s> اک زمانہ ہے گوش بر آواز  <m> اک زمانے کو میں سنائی دوں  <e>
<s> وا کروں تجھ پہ منزل ادراک  <m> پھر تجھے ذوق نارسائی دوں  <e>
<s> کنج دل میں ہے جو ملال اچھال  <m> روشنی کے کنول اچھال اچھال  <e>
<s> ڈھال تو اپنے مہر و ماہ و نجوم  <m> دن اچھال اپنے ماہ و سال اچھال  <e>
<s> بے سپر ہے یہ میری تنہائی  <m> اے مری جان اپنی ڈھال اچھال  <e>
<s> اپنی آسودگیٔ جاں کے لئے  <m> میرے حصے میں کچھ وبال اچھال  <e>
<s> ہو کوئی شعر شعر شور انگیز  <m> فکر کوئی کوئی خیال اچھال  <e>
<s> جو تجھے خود سے منفرد کر دے  <m> کچھ تو ایسی نئی مثال اچھال  <e>
<s> آئے گا پھر کوئی جواب اس کا  <m> تو فضا میں کوئی سوال اچھال  <e>
<s> چاند کے ساتھ جل اٹھی میں بھی  <m> دیر تک بام پر رہی میں بھی  <e>
<s> کیا ہوا ڈھل رہی ہے شام اگر  <m> ہے وہی تو ابھی وہی میں بھی  <e>
<s> تو جو بھولا تو میں بھی بھول گئی  <m> ورنہ بھولی نہ تھی کبھی میں بھی  <e>
<s> لب دیوار و در تو پتھر تھے  <m> تیرے آگے خموش تھی میں بھی  <e>
<s> کسی کو معلوم تیری راتوں میں  <m> اک ستارہ بنی رہی میں بھی  <e>
<s> بے ضرورت تری پناہ میں ہوں  <m> اتنی بے خانماں نہ تھی میں بھی  <e>
<s> جذبۂ عشق کی فراخ دلی  <m> تو جھکا تھا تو جھک گئی میں بھی  <e>
<s> چھاؤں میں ہوں ابھی دعاؤں کی  <m> ہوں کسی گود کی پلی میں بھی  <e>
<s> وحشتوں کو بھی اب کمال کہاں  <m> اب جنوں کار بے مثال کہاں  <e>
<s> خود سے بھی مانگتی نہیں خود کو  <m> تجھ سے پھر خواہش سوال کہاں  <e>
<s> میرے ہم رنگ پیرہن پہنے  <m> شام ایسی شکستہ حال کہاں  <e>
<s> صبح کی بھیڑ میں کہوں کس سے  <m> ہو گئی رات پائمال کہاں  <e>
<s> میری سب حالتوں کو جان سکے  <m> کوئی ایسا شریک حال کہاں  <e>
<s> تیرے خوابوں کے بعد آنکھوں میں  <m> ہو سکے روشنی بحال کہاں  <e>
<s> بے ارادہ جو بخش دی تو نے  <m> اس خوشی کا تجھے خیال کہاں  <e>
<s> ڈھونڈتے ڈھونڈتے میں تھک بھی گئی  <m> کھو گئے میرے ماہ و سال کہاں  <e>
<s> کوئی پنچھی اڑان میں بھی نہیں  <m> تیر اس کی کمان میں بھی نہیں  <e>
<s> ضبط کرنے کی خو نہیں اس میں  <m> حوصلہ اس کے مان میں بھی نہیں  <e>
<s> دھوپ اتنی ہے غم کے صحرا میں  <m> سایہ اس سائبان میں بھی نہیں  <e>
<s> نقش بر آب ہو گیا ہر عکس  <m> کوئی پیکر چٹان میں بھی نہیں  <e>
<s> ایک دن اجنبی ملیں گے ہم  <m> حادثہ یہ گمان میں بھی نہیں  <e>
<s> جتنا تاریک دل ہے تیرے بغیر  <m> یہ اندھیرا جہان میں بھی نہیں  <e>
<s> بحر میں سوچتی تھی میں تم کو  <m> شعر میں ڈھالتی تھی میں تم کو  <e>
<s> سارے جگ میں تلاشنا تو الگ  <m> تم میں بھی کھوجتی تھی میں تم کو  <e>
<s> مختلف تم نہیں تھے دنیا سے  <m> مختلف سوچتی تھی میں تم کو  <e>
<s> کھو کے مجھ کو یہ سوچتے ہو نا  <m> کس قدر چاہتی تھی میں تم کو  <e>
<s> مجھ کو ہر غم نوازنے والے  <m> ہر خوشی سونپتی تھی میں تم کو  <e>
<s> تم اچانک بدل گئے تو کھلا  <m> کتنا کم جانتی تھی میں تم کو  <e>
<s> سانپ پر پاؤں آ گیا میرا  <m> خواب میں دیکھتی تھی میں تم کو  <e>
<s> آخرش تم نے مار ڈالا مجھے  <m> زندگی مانتی تھی میں تم کو  <e>
<s> دے رہا ہے ثمر اداسی کا  <m> میرے دل میں شجر اداسی کا  <e>
<s> پورے تن کو بنا کے مٹی سے  <m> دل بنایا مگر اداسی کا  <e>
<s> مجھ سے اک بار تو سبب تو پوچھ  <m> اے مرے بے خبر اداسی کا  <e>
<s> تو مداوا نہ کر سکے گا کبھی  <m> اے مرے چارہ گر اداسی کا  <e>
<s> آنکھ ویراں ہے ذہن گم صم ہے  <m> اور دل ہے نگر اداسی کا  <e>
<s> میں نے دیکھا اداس نظروں سے  <m> موسموں پر اثر اداسی کا  <e>
<s> شاعری بے سبب نہیں اتری  <m> یہ بھی ہے اک ثمر اداسی کا  <e>
<s> کیف آور تھا ابتدا میں عشق  <m> اور باقی سفر اداسی کا  <e>
<s> پہلے تم تھے مکیں مگر اب تو  <m> دل ہے مدت سے گھر اداسی کا  <e>
<s> کائی جمنے لگی ہے منظر پر  <m> یہ ہوا ہے اثر اداسی کا  <e>
<s> ہجر کی شب کا چاند ایسا تھا  <m> جیسے بو نامہ بر اداسی کا  <e>
<s> آنکھ سے اڑ گیا ہے طائر نوم  <m> خواب میں تھا گزر اداسی کا  <e>
<s> اے خرد اور جنوں خدا حافظ  <m> اے دل بے سکوں خدا حافظ  <e>
<s> رخصتی اپنی ذات سے چاہوں  <m> آج خود سے کہوں خدا حافظ  <e>
<s> مجھ کو اذن مفارقت ہے دوست  <m> پھر نہ شاید ملوں خدا حافظ  <e>
<s> تجھ کو مشکل ہے تو جدائی کی  <m> ابتدا میں کروں خدا حافظ  <e>
<s> یہ گماں تک نہ تھا مجھے اک دن  <m> تجھ سے کہنا ہے یوں خدا حافظ  <e>
<s> روح کو کرب سے رہائی دے  <m> میرے سوز دروں خدا حافظ  <e>
<s> خاک دل کہکشاں سے ملتی ہے  <m> یہ زمیں آسماں سے ملتی ہے  <e>
<s> ہاتھ آتی نہیں کبھی دنیا  <m> اور کبھی ہر دکاں سے ملتی ہے  <e>
<s> ہم کو اکثر گناہ کی توفیق  <m> حجت قدسیاں سے ملتی ہے  <e>
<s> دل کو ایمان جاننے والے  <m> دولت دل کہاں سے ملتی ہے  <e>
<s> ماورائے سخن ہے جو توقیر  <m> اک کڑے امتحاں سے ملتی ہے  <e>
<s> انتہا یہ کہ میری حد سفر  <m> منزل گمرہاں سے ملتی ہے  <e>
<s> ہر ستارہ لہولہان مرا  <m> یہ جبیں آسماں سے ملتی ہے  <e>
<s> کنج گل کی خبر دریچے کو  <m> اب تو باد خزاں سے ملتی ہے  <e>
<s> ابتدا سا کچھ انتہا سا کچھ  <m> چل تماشا کریں ذرا سا کچھ  <e>
<s> سامنے سے یہ کائنات ہٹاؤ  <m> ہو رہا ہے مغالطہ سا کچھ  <e>
<s> سر بسر ہوں سلامتی کے سر  <m> میں ہوں رفتار و حادثہ سا کچھ  <e>
<s> ایک خطرہ ہے آنے جانے میں  <m> اس سرا میں ہے دوسرا سا کچھ  <e>
<s> چاک ادھڑتا ہے خاک اکھڑتی ہے  <m> کوئی ہوتا ہے رونما سا کچھ  <e>
<s> اور تو کچھ نہیں ہے مٹنے کو  <m> میں ہی میں ہوں بنا بنا سا کچھ  <e>
<s> یہ سرکتے ہوئے زمین پہ لوگ  <m> یہ گنہ سا کچھ اور گلا سا کچھ  <e>
<s> وقت پر آگ وقت پر پانی  <m> زندگی بھر کا تجربہ سا کچھ  <e>
<s> جو نہ تیرا ہے اور نہ میرا ہے  <m> پھر وہ کیا ہے ترا مرا سا کچھ  <e>
<s> جب خدا سا کوئی نہیں تو کیوں  <m> مسئلہ بن گیا خدا سا کچھ  <e>
<s> نقش تھا اور نام تھا ہی نہیں  <m> یعنی میں اتنا عام تھا ہی نہیں  <e>
<s> خواب سے کام تھا وہاں کہ جہاں  <m> خواب کا کوئی کام تھا ہی نہیں  <e>
<s> سب خبر کرنے والوں پر افسوس  <m> یہ خبر کا مقام تھا ہی نہیں  <e>
<s> تہ بہ تہ انتقام تھا سر خاک  <m> انہدام انہدام تھا ہی نہیں  <e>
<s> ہم نے توہین کی قیام کیا  <m> اس سفر میں قیام تھا ہی نہیں  <e>
<s> اب تو ہے پر ہمارے وقتوں میں  <m> شیشۂ صبح و شام تھا ہی نہیں  <e>
<s> وہ تو ہم نے کہا کہ تم بھی ہو  <m> ورنہ کوئی نظام تھا ہی نہیں  <e>
<s> زخم سینے کا پھر ابھر آیا  <m> یاد بھر کوئی چارہ گر آیا  <e>
<s> مجھ کو بخشی خدا نے اک بیٹی  <m> چاند آنگن میں اک اتر آیا  <e>
<s> خوش نصیبوں کو گھر ملا یارو  <m> میرے حصے میں پھر سفر آیا  <e>
<s> تم تغیر کی بات پر ٹھہرے  <m> میں صلیبوں سے بات کر آیا  <e>
<s> اپنی تہذیب کو نہیں چھوڑا  <m> یہ بھی الزام میرے سر آیا  <e>
<s> اک کلی کھل کے پھول میں بدلی  <m> ایک بھنورا بھی پھول پر آیا  <e>
<s> پار اترا افق کے سورج تو  <m> پھر مسافر کو یاد گھر آیا  <e>
<s> دوستی دھوپ سے ہی کر لی جب  <m> راہ میں تب گھنا شجر آیا  <e>
<s> اک مہکتے گلاب جیسا ہے  <m> خوبصورت سے خواب جیسا ہے  <e>
<s> میں اسے پڑھتی ہوں محبت سے  <m> اس کا چہرہ کتاب جیسا ہے  <e>
<s> بے یقینی ہی بے یقینی ہے  <m> ہر سمندر سراب جیسا ہے  <e>
<s> میں بھٹکتی ہوں کیوں اندھیروں میں  <m> وہ اگر آفتاب جیسا ہے  <e>
<s> ڈوبتی جائے زیست کی ناؤ  <m> ہجر لمحہ چناب جیسا ہے  <e>
<s> میں حقائق بیان کر دوں گی  <m> یہ گنہ بھی ثواب جیسا ہے  <e>
<s> چین ملتا ہے اس سے مل کے مگر  <m> چین بھی اضطراب جیسا ہے  <e>
<s> کچھ اکیلی نہیں میری قسمت  <m> غم کو بھی ساتھ لگا لگائی ہے  <e>
<s> منتظر دیر سے تھے تم میرے  <m> اب جو تشریف صبا لائی ہے  <e>
<s> نگہت زلف غبار رہ دوست  <m> آخر اس کوچہ سے کیا لائی ہے  <e>
<s> موت بھی روٹھ گئی تھی مجھ سے  <m> یہ شب ہجر منا لائی ہے  <e>
<s> مجھ کو لے جا کے مری آنکھ وہاں  <m> اک تماشا سا دکھا لائی ہے  <e>
<s> آہ کو سوئے اثر بھیجا تھا  <m> واں سے کیا جانئے کیا لائی ہے  <e>
<s> شبلیٔ زار سے کہہ دے کوئی  <m> مژدۂ وصل صبا لائی ہے  <e>
<s> کون سا رنگ اختیار کریں  <m> خود کو چاہیں کہ تجھ سے پیار کریں  <e>
<s> بھیڑ میں جو بچھڑ گئے ہم سے  <m> شام ڈھلنے کا انتظار کریں  <e>
<s> پتھروں سے معاملہ ٹھہرا  <m> سرکشی کیوں نہ اختیار کریں  <e>
<s> روشنی کا یہی تقاضا ہے  <m> میرے سائے مجھی پہ وار کریں  <e>
<s> گم ہے تنہائیوں میں شہر کا شہر  <m> کیسے ان جنگلوں کو پار کریں  <e>
<s> اب انہیں مجھ سے کچھ حجاب نہیں  <m> اب ان آنکھوں میں کوئی خواب نہیں  <e>
<s> میری منزل ہے روشنی لیکن  <m> میری قدرت میں آفتاب نہیں  <e>
<s> تجھ کو ترتیب دے رہا ہوں میں  <m> میری غزلوں کا انتخاب نہیں  <e>
<s> اب سنا ہے کہ میرے دل کی طرح  <m> ایک صحرا ہے ماہتاب نہیں  <e>
<s> شام اتنی کبھی اداس نہ تھی  <m> کیوں تری زلف میں گلاب نہیں  <e>
<s> یوں نہ پڑھیے کہیں کہیں سے ہمیں  <m> ہم بھی انسان ہیں کتاب نہیں  <e>
<s> سنگ چہرہ نما تو میں بھی ہوں  <m> دیکھیے آئنہ تو میں بھی ہوں  <e>
<s> بیعت حسن کی ہے میں نے بھی  <m> صاحب سلسلہ تو میں بھی ہوں  <e>
<s> مجھ پہ ہنستا ہے کیوں ستارۂ صبح  <m> رات بھر جاگتا تو میں بھی ہوں  <e>
<s> کون پہنچا ہے دشت امکاں تک  <m> ویسے پہنچا ہوا تو میں بھی ہوں  <e>
<s> آئینہ ہے سبھی کی کمزوری  <m> تم ہی کیا خود نما تو میں بھی ہوں  <e>
<s> میرا دشمن ہے دوسرا ہر شخص  <m> اور وہ دوسرا تو میں بھی ہوں  <e>
<s> خواب دیکھوں کہ رت جگے دیکھوں  <m> وہی گیسو کھلے کھلے دیکھوں  <e>
<s> رنگ آہنگ روشنی خوشبو  <m> گھٹتے بڑھتے سے دائرے دیکھوں  <e>
<s> کیوں نہ دیکھوں میں روز و شب اپنے  <m> کیوں پہاڑوں کے سلسلے دیکھوں  <e>
<s> میں سمیع و بصیر ہوں ایسا  <m> سنوں آنسو تو قہقہے دیکھوں  <e>
<s> حال اک لمحۂ گریزاں ہے  <m> مڑ کے دیکھوں کہ سامنے دیکھوں  <e>
<s> تجھ کو چھونے بڑھوں تو اپنے ہاتھ  <m> پتھروں میں دبے ہوئے دیکھوں  <e>
<s> میرا چہرہ بھی اب نہیں میرا  <m> اب کن آنکھوں سے میں تجھے دیکھوں  <e>
<s> زندگانی کا کیا کریں صاحب  <m> رائیگانی کا کیا کریں صاحب  <e>
<s> آپ کے حکم کے غلام ہوئے  <m> حکمرانی کا کیا کریں صاحب  <e>
<s> دل کے کھنڈرات ہم کو کافی ہیں  <m> راجدھانی کا کیا کریں صاحب  <e>
<s> ہم مکانوں کی قید کے پنچھی  <m> لا مکانی کا کیا کریں صاحب  <e>
<s> ظالموں کی مہان بستی میں  <m> شادمانی کا کیا کریں صاحب  <e>
<s> باغ سناٹا دھول اور پت جھڑ  <m> باغبانی کا کیا کریں صاحب  <e>
<s> آپ آئے تو ہیں کہانی میں  <m> اب کہانی کا کیا کریں صاحب  <e>
<s> دل ہے زندہ مگر دھڑکتا نہیں  <m> آنجہانی کا کیا کریں صاحب  <e>
<s> اتنا احسان اور کرتا کون  <m> مجھے سے بڑھ کر مجھے سمجھتا کون  <e>
<s> دین و دنیا سے ماورا تھا میں  <m> میری باتوں پہ کان دھرتا کون  <e>
<s> میں نہ ہوتا تو یوں لب دریا  <m> آبرو تشنگی کی رکھتا کون  <e>
<s> جو کسی نے لکھا نہیں وہ حرف  <m> میں نہ لکھتا تو اور لکھتا کون  <e>
<s> کھوٹ مجھ میں تو سب نے دیکھ لیا  <m> اپنا سونا مگر پرکھتا کون  <e>
<s> جس کی منزل ہو خواب در بستہ  <m> اس مسافر کے ساتھ چلتا کون  <e>
<s> آئنہ اپنے روبرو رکھ کر  <m> میں نہ ہنستا تو مجھ پہ ہنستا کون  <e>
<s> وصل کو ہجر کی دوا سمجھے  <m> ہائے یہ آج کل کے نا سمجھے  <e>
<s> ایک بچے کی توتلی باتیں  <m> تم نہ سمجھے تو اور کیا سمجھے  <e>
<s> میں ترے مسئلے میں پڑ گیا ہوں  <m> اب مرے مسئلے خدا سمجھے  <e>
<s> ایک آزر نے دست کاری کی  <m> لوگ پتھر کو دیوتا سمجھے  <e>
<s> چند مصرعے گڑھے غزل کہہ لی  <m> اور خود کو بہت بڑا سمجھے  <e>
<s> اک مثلث کے تین کونے ہیں  <m> بیچ میں دائرہ ہے کیا سمجھے  <e>
<s> میں بھی روشن دماغ رکھتا ہوں  <m> چاند جیسا چراغ رکھتا ہوں  <e>
<s> میرے ہونٹوں پہ مسکراہٹ ہے  <m> گرچہ سینے میں داغ رکھتا ہوں  <e>
<s> کیا مرے پاس کام پت جھڑ کا  <m> دل میں سر سبز باغ رکھتا ہوں  <e>
<s> مجھ سے کچھ تم چھپا نہ پاؤ گے  <m> اہتمام سراغ رکھتا ہوں  <e>
<s> اشک جو آنکھ میں ابلتے ہیں  <m> دیپ دل کے انہی سے جلتے ہیں  <e>
<s> موسموں کا گلہ نہیں کرتے  <m> گر کے جو آدمی سنبھلتے ہیں  <e>
<s> غم جان بہار کے صدقے  <m> غم جہاں کے اسی سے ٹلتے ہیں  <e>
<s> ان کو آخر جنوں سے کیا حاصل  <m> پیرہن روز جو بدلتے ہیں  <e>
<s> ہم نے گرمیٔ شمع کیا کرنی  <m> گرمیٔ شوق میں پگھلتے ہیں  <e>
<s> واعظ نا سمجھ پئیں شربت  <m> ہم کہاں خلد سے بہلتے ہیں  <e>
<s> جیسا منظر ملے گوارا کر  <m> تبصرے چھوڑ دے نظارا کر  <e>
<s> اب تو جینے کی آرزو بھی نہیں  <m> چارہ گر اب تو کوئی چارا کر  <e>
<s> اپنے اللہ سے ہو جب شکوہ  <m> سب کے اللہ کو پکارا کر  <e>
<s> ہم تو بندے ہیں جنبش لب کے  <m> یوں نہ خاموش رہ کے مارا کر  <e>
<s> اس کے آنے پہ بھی نہیں آئی  <m> درد میں کچھ کمی نہیں آئی  <e>
<s> عمر بھر دوستوں نے محنت کی  <m> پر ہمیں دوستی نہیں آئی  <e>
<s> اپنے ہی گھر پہ آ نکلتے ہیں  <m> ہم کو آوارگی نہیں آئی  <e>
<s> دوستوں کے کسی لطیفے پر  <m> آج ہم کو ہنسی نہیں آئی  <e>
<s> ہم کو بھی شوق زندگی کا تھا  <m> کیا کہیں راس ہی نہیں آئی  <e>
<s> اب کے آئی بھی اور گئی بھی بہار  <m> فصل دیوانگی نہیں آئی  <e>
<s> شدت انتظار کام آئی  <m> ان کی تحریر میرے نام آئی  <e>
<s> دن میں ہم نے بھلا دیا تھا تجھے  <m> رات لینے کو انتقام آئی  <e>
<s> صبح مرکز بنی امیدوں کا  <m> شام مایوسیوں کے کام آئی  <e>
<s> دیکھتے دیکھتے ترا چہرہ  <m> خود بہ خود قدرت کلام آئی  <e>
<s> حور ہو یا کوئی پری ہو تم  <m> کیسے دل میں اتر گئی ہو تم  <e>
<s> تیری آنکھوں میں نیلے دریا ہیں  <m> میرے خوابوں کی جل پری ہو تم  <e>
<s> زندگی بھی تو عارضی ٹھہری  <m> کیسے کہہ دوں کہ زندگی ہو تم  <e>
<s> تم مری نظم ہو تخیل ہو  <m> میری اردو ہو شاعری ہو تم  <e>
<s> دیکھ جگنو بھی تم سے جلتے ہیں  <m> چاند نگری کی چاندنی ہو تم  <e>
<s> آئنہ خانہ بن گئی آنکھیں  <m> سامنے ہو بہ ہو کھڑی ہو تم  <e>
<s> مجھ سے گویائی چھن گئی میری  <m> جب سے پتھر کی بن گئی ہو تم  <e>
<s> آخری بار دیکھ لوں تم کو  <m> کیا پلٹ کر بھی دیکھتی ہو تم  <e>
<s> آج دل نے تمہیں بہت ڈھونڈا  <m> ایسے لگتا ہے جا چکی ہو تم  <e>
<s> تم نے پوچھا نہیں کبھی ہم کو  <m> تم سے امید یہ نہ تھی ہم کو  <e>
<s> روتے دیکھا مجھے تو فرمایا  <m> آ نہ جائے کہیں ہنسی ہم کو  <e>
<s> جس نظر سے کہ چاہتے تھے ہم  <m> تم نے دیکھا نہیں کبھی ہم کو  <e>
<s> ہائے کہنا کسی کا جاتے ہوئے  <m> کیجئے رخصت ہنسی خوشی ہم کو  <e>
<s> او جوانوں کی جان ہم سے حجاب  <m> یاد ہے تیری کم سنی ہم کو  <e>
<s> ہائے کیا بھولے پن سے کہتے ہیں  <m> گھورتی کیوں ہے آرسی ہم کو  <e>
<s> روک دے موت کو بھی آنے سے  <m> کون اٹھے تیرے آستانے سے  <e>
<s> بجلیاں گرتی ہیں گریں ہم پر  <m> ان کو مطلب ہے مسکرانے سے  <e>
<s> ہو مبارک شباب کی دولت  <m> کچھ تو دلوا لئے خزانے سے  <e>
<s> دخت رز اور تو کہاں ملتی  <m> کھینچ لائے شراب خانے سے  <e>
<s> کیا بتائیں تمہیں کہاں دل ہے  <m> رونگٹا رونگٹا یہاں دل ہے  <e>
<s> لے چکے دل تو ہنس کے فرمایا  <m> کہئے اب آج کل کہاں دل ہے  <e>
<s> ایک غنچہ ہے دیکھنے میں مگر  <m> غور کیجئے تو گلستاں دل ہے  <e>
<s> ہے وہ ناوک فگن شرف جس کے  <m> ناوک آہ کی کماں دل ہے  <e>
<s> دیکھ لو اک نظر میں کچھ بھی نہیں  <m> سچ کہا ہے بشر میں کچھ بھی نہیں  <e>
<s> شیخ کچھ اپنے آپ کو سمجھیں  <m> میکشوں کی نظر میں کچھ بھی نہیں  <e>
<s> کچھ نہ ہونے پہ ہو تمہیں سب کچھ  <m> تم نہیں ہو تو گھر میں کچھ بھی نہیں  <e>
<s> کیا سمجھتا ہے آپ کو اے دل  <m> تو کسی کی نظر میں کچھ بھی نہیں  <e>
<s> نغمگی سے سکوت بہتر تھا  <m> میں تھا اور اک کرائے کا گھر تھا  <e>
<s> کوئی مجھ سا نہ دوسرا آیا  <m> یوں تو ہر شخص مجھ سے بہتر تھا  <e>
<s> ہر طرف قحط آب تھا لیکن  <m> ایک طوفان میرے اندر تھا  <e>
<s> میں بنا تھا خلیفۂ دوراں  <m> یوں کہ کانٹوں کا تاج سر پر تھا  <e>
<s> میں مسلسل وہاں چلا کہ جہاں  <m> دو قدم کا سفر بھی دوبھر تھا  <e>
<s> گھر گیا تھا میں اک جزیرے میں  <m> اور چاروں طرف سمندر تھا  <e>
<s> ایک اک موج مجھ سے ٹکرائی  <m> جرم یہ تھا کہ میں شناور تھا  <e>
<s> وحشتوں میں بلا کا تھا پھیلاؤ  <m> دشت اور گھر کا ایک منظر تھا  <e>
<s> ایک دیوار درمیان رہی  <m> ورنہ دونوں کا ایک ہی گھر تھا  <e>
<s> اس نظر کی شراب پیتا ہوں  <m> بادۂ کامیاب پیتا ہوں  <e>
<s> پردہ داریٔ نظم کن کی خیر  <m> آج میں بے حجاب پیتا ہوں  <e>
<s> جھوم جاتے ہیں عرش و کوثر و خلد  <m> جھوم کر جب شراب پیتا ہوں  <e>
<s> رحمتیں بے حساب ہوتی ہیں  <m> میں جہاں بے حساب پیتا ہوں  <e>
<s> سادہ سادہ نگاہوں کے نثار  <m> ہلکی ہلکی شراب پیتا ہوں  <e>
<s> اف یہ میرا جلال بادہ کشی  <m> گھول کر آفتاب پیتا ہوں  <e>
<s> خامشی التفات ہے شاید  <m> ایک مہمل سی بات ہے شاید  <e>
<s> درد دل ہی برات ہے شاید  <m> حسن کی یہ زکوٰۃ ہے شاید  <e>
<s> زندگی دو عدم کی برزخ ہے  <m> اس لئے بے ثبات ہے شاید  <e>
<s> زندگی موت سے عبارت ہے  <m> موت شرح حیات ہے شاید  <e>
<s> کتنے ویرانے ہو گئے آباد  <m> آپ کا التفات ہے شاید  <e>
<s> کچھ نہیں سوچتا جوانی میں  <m> یہ بھی تاریک رات ہے شاید  <e>
<s> کہتے کہتے جو ہو گئے خاموش  <m> راز کی کوئی بات ہے شاید  <e>
<s> اس یقیں پر کلیم ہیں بے ہوش  <m> جلوۂ حسن ذات ہے شاید  <e>
<s> دل کی تسکین روح کی راحت  <m> آہ وجہ حیات ہے شاید  <e>
<s> آنکھ کے تل کے ایک ذرے میں  <m> سمٹی کل کائنات ہے شاید  <e>
<s> نشہ کامئ کربلا ہے عشق  <m> حسن آب فرات ہے شاید  <e>
<s> شغل بھی اشک خوں فشانی کا  <m> کھیل ہے آگ اور پانی کا  <e>
<s> جل گیا طور غش ہوئے موسیٰ  <m> کھل گیا حال لن ترانی کا  <e>
<s> جان دے کر رہ محبت میں  <m> مل گیا لطف زندگانی کا  <e>
<s> آہ دل نے دیا سہارا کچھ  <m> جب بڑھا زور ناتوانی کا  <e>
<s> جب سے تصویر تیری دیکھی ہے  <m> رنگ رخ اڑ گیا ہے مانی کا  <e>
<s> کچھ سمجھ میں نہ آج تک آیا  <m> فلسفہ موت و زندگانی کا  <e>
<s> درد دل کی انہیں خبر نہ ہوئی  <m> آہ منت کش اثر نہ ہوئی  <e>
<s> اپنی تقدیر راہ پر نہ ہوئی  <m> کوئی تدبیر کارگر نہ ہوئی  <e>
<s> جرم الفت سے جھک گئیں آنکھیں  <m> چار ان سے مری نظر نہ ہوئی  <e>
<s> نزع میں وہ نہ آئے بالیں پر  <m> موت بھی میری معتبر نہ ہوئی  <e>
<s> دیکھتے ہیں سبھی نظر ان کی  <m> اور اپنی نظر نظر نہ ہوئی  <e>
<s> یوں تمنا کے پھول مرجھائے  <m> شاخ امید بارور نہ ہوئی  <e>
<s> ان سے ملنے کی آرزو پوری  <m> حشر سے وہ بھی پیشتر نہ ہوئی  <e>
<s> ہجر کی شب مریض فرقت نے  <m> جان دے دی مگر سحر نہ ہوئی  <e>
<s> ایسے جینے سے موت بہتر ہے  <m> زندگی زندگی اگر نہ ہوئی  <e>
<s> سیکڑوں انقلاب آئے مگر  <m> دل کی دنیا ادھر ادھر نہ ہوئی  <e>
<s> لاکھ سائنس نے ترقی کی  <m> دسترس موت پر مگر نہ ہوئی  <e>
<s> اس نے پھر اور کیا کہا ہوگا  <m> راز ہستی بتا چکا ہوگا  <e>
<s> تم جو چاہو تو جا ملو اس سے  <m> وہ ابھی موڑ پر کھڑا ہوگا  <e>
<s> بے خودی اور بڑھ گئی دل کی  <m> جانے کیا یاد آ گیا ہوگا  <e>
<s> مل گئیں جس سے آپ کی نظریں  <m> آج تک خواب دیکھتا ہوگا  <e>
<s> کوئی اپنی ہنسی کے پردے میں  <m> درد دل کا چھپا رہا ہوگا  <e>
<s> اجنبی شہر میں چلو ڈھونڈیں  <m> کوئی تو درد آشنا ہوگا  <e>
<s> شام غم میں یہ روشنی کیسی  <m> دل کا شعلہ بھڑک اٹھا ہوگا  <e>
<s> کب محبت سے دیکھتے ہیں مجھے  <m> سب ضرورت سے دیکھتے ہیں مجھے  <e>
<s> میرا نیندوں کے ساتھ جھگڑا ہے  <m> خواب حسرت سے دیکھتے ہیں مجھے  <e>
<s> جنگ جیتی ہے کیسے خوشبو سے  <m> پھول حیرت سے دیکھتے ہیں مجھے  <e>
<s> میں تو ان سے بھی پیار کرتا ہوں  <m> جو حقارت سے دیکھتے ہیں مجھے  <e>
<s> سارے تریاک پاس ہیں میرے  <m> سانپ نفرت سے دیکھتے ہیں مجھے  <e>
<s> بیعت لفظ جب سے کی میں نے  <m> حرف عزت سے دیکھتے ہیں مجھے  <e>
<s> میں تو صحرا کا رہنے والا ہوں  <m> پیڑ قسمت سے دیکھتے ہیں مجھے  <e>
<s> تیرا دیدار ان کی مزدوری  <m> جو بھی محنت سے دیکھتے ہیں  <e>
<s> جانے کب چشم نیل گوں برسے  <m> اشک مدت سے دیکھتے ہیں مجھے  <e>
<s> وہ جو مجھ سے خفا نہیں ہوتا  <m> درد حد سے سوا نہیں ہوتا  <e>
<s> میری کوشش کو جو رضا ملتی  <m> لفظ یوں بے صدا نہیں ہوتا  <e>
<s> ہم زباں تو بہت ملے لیکن  <m> کیوں کوئی ہم نوا نہیں ہوتا  <e>
<s> ہم اگر پہلے جاگ جاتے تو  <m> سانحہ وہ ہوا نہیں ہوتا  <e>
<s> آگ بستی کی گر بجھاتا تو  <m> اس کا گھر بھی جلا نہیں ہوتا  <e>
<s> کوئی کوشش کبھی تو کی ہوتی  <m> تم سے کچھ بھی چھپا نہیں ہوتا  <e>
<s> فکر ہوتی نہیں جو روٹی کی  <m> کوئی اپنا جدا نہیں ہوتا  <e>
<s> ہم نہ جائیں گے رہنما کے قریب  <m> لوٹ لے گا ہمیں بلا کے قریب  <e>
<s> آب دیدہ ہے عشرت دنیا  <m> کس قدر غم ہیں بے نوا کے قریب  <e>
<s> اک پرندہ لپک کے پہنچا تھا  <m> پھر بھی پیاسا رہا گھٹا کے قریب  <e>
<s> ظرف دل آزما رہی ہے شراب  <m> جام رکھے ہیں پارسا کے قریب  <e>
<s> چشم پر نم وہ آج اٹھے ہیں  <m> کل جو بیٹھے تھے مسکرا کے قریب  <e>
<s> ان سے پوچھا کہ زندگی کیا ہے  <m> اک دیا رکھ دیا بجھا کے قریب  <e>
<s> فاصلے راز درمیاں ہیں مگر  <m> آدمی پھر بھی ہے خدا کے قریب  <e>
<s> مجھ سے آنکھیں لڑا رہا ہے کوئی  <m> میرے دل میں سما رہا ہے کوئی  <e>
<s> ہے تری طرح روز راہوں میں  <m> مجھ سے تجھ کو چھڑا رہا ہے کوئی  <e>
<s> پھر ہوئے ہیں قدم یہ من من کے  <m> پاس اپنے بلا رہا ہے کوئی  <e>
<s> نکلوں ہر راہ سے اسی کی طرف  <m> راستے وہ بتا رہا ہے کوئی  <e>
<s> کیا نکل جاؤں عہد ماضی سے  <m> یاد بچپن دلا رہا ہے کوئی  <e>
<s> پھر سے الفت نہیں ہے آساں کچھ  <m> بھولے نغمے سنا رہا ہے کوئی  <e>
<s> دھڑکنیں تیز ہوتی جاتی ہیں  <m> میرے نزدیک آ رہا ہے کوئی  <e>
<s> وہ جو کہتا ہے بھول جاؤں خلش  <m> وقت اس پر کڑا رہا ہے کوئی  <e>
<s> مختلف ایک ہی سپاہ کا دکھ  <m> اک پیادے کا ایک شاہ کا دکھ  <e>
<s> منزلوں تک ہمارے ساتھ گیا  <m> مختصر ایک شاہراہ کا دکھ  <e>
<s> دکھ ہمیں اک ادھورے رشتے کا  <m> اسی رشتے سے پھر نباہ کا دکھ  <e>
<s> یعنی یک طرفہ تھا ہمارا عشق  <m> ہم نے پالا تھا خواہ مخواہ کا دکھ  <e>
<s> آپ شہزادی لینے آئے ہیں  <m> کیسے سمجھیں گے بادشاہ کا دکھ  <e>
<s> پیکر جسم و جاں سے پہلے بھی  <m> خاک تھی خاکداں سے پہلے بھی  <e>
<s> ایسا لگتا ہے ہم ملے ہیں کہیں  <m> اس زمیں آسماں سے پہلے بھی  <e>
<s> ہم نے تعمیر کر کے چھوڑ دیا  <m> اک مکاں لا مکاں سے پہلے بھی  <e>
<s> آنکھ سے پہلے بھی تو منظر تھے  <m> ذائقے تھے زباں سے پہلے بھی  <e>
<s> ہم کہیں تھے کہیں نہیں تھے افق  <m> دہر میں کن فکاں سے پہلے بھی  <e>
<s> چشم الفت عجیب ہوتی ہے  <m> مجھ سے ہر شے قریب ہوتی ہے  <e>
<s> بات جب بڑھ گئی محبت میں  <m> اپنی ہستی رقیب ہوتی ہے  <e>
<s> جس کو چاہے نہ کوئی دنیا میں  <m> اس کی دنیا عجیب ہوتی ہے  <e>
<s> ایسا ہوتا ہے یاد کچھ بھی نہیں  <m> یوں بھی یاد حبیب ہوتی ہے  <e>
<s> سامنے وہ ہوں اور بات نہ ہو  <m> وہ گھڑی بد نصیب ہوتی ہے  <e>
<s> ان کی باتوں سے زخم کھا کے مجھے  <m> اک مسرت نصیب ہوتی ہے  <e>
<s> مجھ کو جھوٹی تسلیاں تو نہ دو  <m> دل کی حالت عجیب ہوتی ہے  <e>
<s> قلب صیاد کے لئے طوفاں  <m> فرصت عندلیب ہوتی ہے  <e>
<s> ہائے کیا حال کر لیا دل کا  <m> زخم اب تک نہیں سیا دل کا  <e>
<s> آ کے صورت دکھا ان آنکھوں کو  <m> بجھ نہ جائے کہیں دیا دل کا  <e>
<s> کل تلک تھا وفا کا سودائی  <m> آج پڑھتا ہے مرثیہ دل کا  <e>
<s> تولے احساس کی کسوٹی پر  <m> ہے جداگانہ زاویہ دل کا  <e>
<s> کوئی رف ورک کا نشاں بھی نہیں  <m> خالی خالی ہے حاشیہ دل کا  <e>
<s> کامیابی کا انحصار اس پر  <m> ہم کو کرنا ہے تصفیہ دل کا  <e>
<s> پیاس لگتی نہیں کبھی اس کو  <m> خون جس نے بھی پی لیا دل کا  <e>
<s> نثر میں گفتگو کریں کیوں کر  <m> جب ہے انداز نظمیہ دل کا  <e>
<s> جب نہیں سوجھتا مجھے کچھ اور  <m> باندھ لیتا ہوں قافیہ دل کا  <e>
<s> قلب کا احتجاج ہوتا ہے  <m> اور کیا اختلاج ہوتا ہے  <e>
<s> سب نتیجہ ہے اپنی کرنی کا  <m> یہ جو دنیا میں آج ہوتا ہے  <e>
<s> یہ بھی رنگت بدلتی ہے اپنی  <m> لاش کا بھی مزاج ہوتا ہے  <e>
<s> محو ہوتے ہیں عشق میں جو لوگ  <m> ان سے کب کام کاج ہوتا ہے  <e>
<s> بچ کے چلتا ہے ہر کوئی اس سے  <m> شخص جو بد مزاج ہوتا ہے  <e>
<s> مسلک عشق میں تو کثرت سے  <m> ظلم سہنا رواج ہوتا ہے  <e>
<s> عشق کیا ہے تمہیں یہ بتلا دوں  <m> روگ یہ لا علاج ہوتا ہے  <e>
<s> میرے محبوب پیرہن میں ترے  <m> رنگوں کا امتزاج ہوتا ہے  <e>
<s> سوئی حسرت جگا گیا کوئی  <m> خواب مجھ کو دکھا گیا کوئی  <e>
<s> چاند بھی اب نہیں رہا دل کش  <m> کس قدر دل لبھا گیا کوئی  <e>
<s> بعد مدت کے آنکھ یوں روئی  <m> مجھ کو دریا بنا گیا کوئی  <e>
<s> آج سیکھی ہے دوستی میں نے  <m> جان مجھ پر لٹا گیا کوئی  <e>
<s> وہ سمجھتے تھے مجھ کو لا ثانی  <m> آئنہ پھر دکھا گیا کوئی  <e>
<s> اس نے پوچھا تھا میری قیمت کو  <m> دام اس کا لگا گیا کوئی  <e>
<s> کورا کاغذ اداس ہے شاید  <m> اس کو لفظوں کی آس ہے شاید  <e>
<s> آج دریا کی ہے طلب مجھ کو  <m> ایک مدت کی پیاس ہے شاید  <e>
<s> جان اس نے خوشی سے دے ڈالی  <m> اس کا قاتل بھی خاص ہے شاید  <e>
<s> زہر پیتے ہیں ہاتھ سے اس کے  <m> اس کے لب پر مٹھاس ہے شاید  <e>
<s> جان ہتھیلی پہ تھی مری کل تک  <m> جان اب تیرے پاس ہے شاید  <e>
<s> جب بھی وہ آسماں جناب آئے  <m> سایہ کرتا ہوا سحاب آئے  <e>
<s> حرف مٹنے لگے ہیں ذہنوں سے  <m> پھر کوئی صاحب کتاب آئے  <e>
<s> جب کو ڈوبے ہوئے زمانہ ہوا  <m> یاد کچھ ایسے آفتاب آئے  <e>
<s> زندگی بحر بیکراں ہی سہی  <m> ہم تو بس صورت حباب آئے  <e>
<s> جیسے خالی مکاں پہ دستک ہو  <m> در و دیوار سے جواب آئے  <e>
<s> ورق زندگی پلٹتے رہے  <m> کامرانی کا کوئی باب آئے  <e>
<s> سارے مضموں محبتوں پر ہوں  <m> کاش ایسا کوئی نصاب آئے  <e>
<s> میری ناراضگی ٹھہر نہ سکی  <m> ہاتھ میں لے کے وہ گلاب آئے  <e>
<s> میں نے ہاتھوں میں کچھ نہیں رکھا  <m> ایسی باتوں میں کچھ نہیں رکھا  <e>
<s> اک سوا تیرے درد کے میں نے  <m> اپنی آنکھوں میں کچھ نہیں رکھا  <e>
<s> میری راتوں کا پوچھتے کیا ہو  <m> میری راتوں میں کچھ نہیں رکھا  <e>
<s> تم میں تو کچھ بھی واہیات نہیں  <m> جاؤ تم آدمی کی ذات نہیں  <e>
<s> دل میں جو ہے وہی زبان پے ہے  <m> اور کوئی ہم میں خاص بات نہیں  <e>
<s> سب کو دھتکارا درکنار کیا  <m> ایک بس خود ہی سے نجات نہیں  <e>
<s> کھل کے ملتے ہیں جس سے ملتے ہیں  <m> ذہن میں کوئی چھوت چھات نہیں  <e>
<s> اک تعلق سبھی سے ہے لیکن  <m> سب سے جائز تعلقات نہیں  <e>
<s> شاعری ہے یہ شاعری صاحب  <m> یہ شریفوں کے بس کی بات نہیں  <e>
<s> سب سے پہلے تو عرض مطلع ہے  <m> یوں سمجھئے کہ اس کا جلوہ ہے  <e>
<s> آئینہ جھوٹ بولنے کے لیے  <m> سو بہانے تلاش کرتا ہے  <e>
<s> زندہ رکھے گی شاعری مجھ کو  <m> کون کہتا ہے اس میں گھاٹا ہے  <e>
<s> دل شاعر بھی ہے پھسڈی ہی  <m> حسن کے پیچھے پیچھے رہتا ہے  <e>
<s> سچ زمینی کہ آسمانی ہو  <m> وہ بدن زندہ استعارہ ہے  <e>
<s> کوئی اچھا سا شعر ہو جائے  <m> پھر تو برسوں خموش رہنا ہے  <e>
<s> اپنے بارے میں سوچنے کے لیے  <m> دور سے چاند کا اشارہ ہے  <e>
<s> چھو کے ملبوس یار ہے گزری  <m> موڈ بگڑا ہوا صبا کا ہے  <e>
<s> دل اگر داغ دار ہو جاتا  <m> اک سراپا بہار ہو جاتا  <e>
<s> دامن صبر ہجر کے ہاتھوں  <m> کیوں نہ یوں تار تار ہو جاتا  <e>
<s> وائے مجبوریاں محبت کی  <m> ضبط پر اختیار ہو جاتا  <e>
<s> میں نے یوں شکوۂ جفا نہ کیا  <m> وہ اگر شرمسار ہو جاتا  <e>
<s> پاس ہوتا اگر وہ جان بہار  <m> بے نیاز بہار ہو جاتا  <e>
<s> اک نگاہ کرم جو ہو جاتی  <m> پھر تو بیڑا ہی پار ہو جاتا  <e>
<s> ان کی ترچھی نظر کا کیا کہنا  <m> جس پہ پڑتی شکار ہو جاتا  <e>
<s> ان نگاہوں کی مستیاں توبہ  <m> مے کدہ شرمسار ہو جاتا  <e>
<s> رخ نظر کا کبھی ادھر نہ ہوا  <m> دل کو حسرت رہی جگر نہ ہوا  <e>
<s> ہجر کی شب تو جان لیوا تھی  <m> دن جدائی کا بھی بسر نہ ہوا  <e>
<s> اس کے الفاظ دل میں چبھتے ہیں  <m> کوئی فقرہ بھی بے اثر نہ ہوا  <e>
<s> بزم میں سو مقام بدلے ہیں  <m> رخ تمہارا کبھی ادھر نہ ہوا  <e>
<s> وصل لکھا تھا میری قسمت میں  <m> بے کسی دیکھیے مگر نہ ہوا  <e>
<s> ہجر نے دم پہ یہ بنا دی تھی  <m> ہم سے نالہ بھی رات بھر نہ ہوا  <e>
<s> عمر بھر اس کی تاک ہی میں رہے  <m> دھیان اپنا ادھر ادھر نہ ہوا  <e>
<s> اس کے جلوے سے تھا جہاں معمور  <m> غیر کا ذکر بھول کر نہ ہوا  <e>
<s> ہر نظر آشنا نہیں ہوتی  <m> لطف میں کیا جفا نہیں ہوتی  <e>
<s> وصل کی بھی دعا نہیں ہوتی  <m> ہم سے اب التجا نہیں ہوتی  <e>
<s> ساری دنیا کے کام آتے ہیں  <m> ایک تم سے وفا نہیں ہوتی  <e>
<s> دل میں اک آرزو ہے برسوں سے  <m> لفظ بن کر ادا نہیں ہوتی  <e>
<s> عشق تو ایک ہی سے ہوتا ہے  <m> ساری دنیا خدا نہیں ہوتی  <e>
<s> ٹھوکروں میں تری قیامت تھی  <m> اب کبھی رونما نہیں ہوتی  <e>
<s> ان کی صورت نظر نہیں آتی  <m> شب غم کی سحر نہیں آتی  <e>
<s> یوں تو گردش میں ہے نظر ان کی  <m> ہم جدھر ہیں ادھر نہیں آتی  <e>
<s> قتل بیمار کو کرو آ کر  <m> چارہ سازی اگر نہیں آتی  <e>
<s> آنے والی تو تھی مگر کب تک  <m> موت کی کچھ خبر نہیں آتی  <e>
<s> جمع ہیں میکدے میں متوالے  <m> کیوں گھٹا جھوم کر نہیں آتی  <e>
<s> کون سی وہ بلا ہے ہجر کی شب  <m> جو مری جان پر نہیں آتی  <e>
<s> جس گھڑی ہو بشر کو غم سے نجات  <m> وہ گھڑی عمر بھر نہیں آتی  <e>
<s> عشق کو کامیاب ہونا تھا  <m> آپ کو بے نقاب ہونا تھا  <e>
<s> کیا شکایت ترے تغافل کی  <m> ختم میرا شباب ہونا تھا  <e>
<s> آپ نے ہوش کھو دئے میرے  <m> آج ہی بے نقاب ہونا تھا  <e>
<s> کیوں نہ دل چھین کر وہ لے جاتے  <m> زندگی کو خراب ہونا تھا  <e>
<s> ان حسینوں کے ظلم سہنے کو  <m> میرا ہی انتخاب ہونا تھا  <e>
<s> کیوں زلیخا کا خواب بن نہ گیا  <m> گر مجھے کامیاب ہونا تھا  <e>
<s> چیر کر دل کو دل سے نکلی تھی  <m> آہ کو کامیاب ہونا تھا  <e>
<s> رنگ لائے گی التجا میری  <m> سن ہی لے گا کبھی خدا میری  <e>
<s> ضبط غم کو دعائیں دیتا ہوں  <m> رہ گئی گھٹ کے ہر صدا میری  <e>
<s> اس کی بندہ نوازیاں دیکھو  <m> بخش دیتا ہے ہر خطا میری  <e>
<s> سننے والوں کے دل تڑپ اٹھے  <m> ساز غم بن گئی صدا میری  <e>
<s> وصل ممکن نہیں وصال سہی  <m> اب تو کچھ اور ہے دعا میری  <e>
<s> بے سہاروں کا آسرا تو ہے  <m> کون سنتا ترے سوا میری  <e>
<s> کتنا دل کش فریب ہستی ہے  <m> زندگی موت کو ترستی ہے  <e>
<s> یہ نشیب و فراز ہستی ہے  <m> ہر بلندی کو ایک پستی ہے  <e>
<s> دیکھ کر کیا کرو گے دل کی طرف  <m> ایک اجڑی ہوئی سی بستی ہے  <e>
<s> موت آ کر جسے اٹھائے گی  <m> زندگی وہ حجاب ہستی ہے  <e>
<s> جان دے کر ملے جو اس کی رضا  <m> پھر بھی مہنگی نہیں ہے سستی ہے  <e>
<s> رخ گھٹا کا ہے سوئے مے خانہ  <m> دیکھیے اب کہاں برستی ہے  <e>
<s> اس کے نغموں سے مست ہے دنیا  <m> کتنا پر کیف ساز ہستی ہے  <e>
<s> روٹھ جائے وہ مہ جبیں نہ کہیں  <m> لب پہ آ جائے پھر نہیں نہ کہیں  <e>
<s> ہم نے دنیا کو چھان مارا ہے  <m> تجھ سا دیکھا مگر حسیں نہ کہیں  <e>
<s> تیری جانب سے مجھ کو کھٹکا ہے  <m> غیر ہو جائے دل نشیں نہ کہیں  <e>
<s> شکوہ دشمن کا کرتے ڈرتا ہوں  <m> ہو وہی مار آستیں نہ کہیں  <e>
<s> دل کو میرے چرا کے لے جائے  <m> وہ بت سحر آفریں نہ کہیں  <e>
<s> یہ نہ کہئے کسی سے الفت سے  <m> کھائیں دھوکا یہاں ہمیں نہ کہیں  <e>
<s> مدعا دل کا کیا کہیں اس سے  <m> ہم سے بگڑے وہ نازنیں نہ کہیں  <e>
<s> دل کسی بت کے دل سے ملتا ہے  <m> ایک ہو جائیں کفر و دیں نہ کہیں  <e>
<s> شعر کہنا سمجھ کے اے شنکر  <m> کوئی مل جائے نکتہ چیں نہ کہیں  <e>
<s> جب ترا آسرا نہیں ملتا  <m> کوئی بھی راستا نہیں ملتا  <e>
<s> اپنا اپنا نصیب ہے پیارے  <m> ورنہ دنیا میں کیا نہیں ملتا  <e>
<s> تو نے ڈھونڈا نہیں تہ دل سے  <m> ورنہ کس جا خدا نہیں ملتا  <e>
<s> لوگ ملتے ہیں پھر بچھڑتے ہیں  <m> کوئی درد آشنا نہیں ملتا  <e>
<s> ساری دنیا کی ہے خبر مجھ کو  <m> صرف اپنا پتا نہیں ملتا  <e>
<s> حسرتیں داغ و درد و رنج و الم  <m> دل کے دامن میں کیا نہیں ملتا  <e>
<s> بے سہارا بھی دیکھ لو جینا  <m> ہر جگہ آسرا نہیں ملتا  <e>
<s> چہرہ چہرہ اداس لگتا ہے  <m> جب ترا رخ کھلا نہیں ملتا  <e>
<s> شام غم کی سحر نہ ہو جائے  <m> ہر خوشی مختصر نہ ہو جائے  <e>
<s> آہ دل پر اثر نہ ہو جائے  <m> ان کی بھی آنکھ تر نہ ہو جائے  <e>
<s> راز الفت سنبھال کر رکھئے  <m> ہر کوئی با خبر نہ ہو جائے  <e>
<s> ہجر میں دل کا دل شکن عالم  <m> جو ادھر ہے ادھر نہ ہو جائے  <e>
<s> ذکر تکمیل آرزو چھیڑو  <m> رات یوں ہی بسر نہ ہو جائے  <e>
<s> مجھ پہ اتنا کرم نہ فرماؤ  <m> میرا غم معتبر نہ ہو جائے  <e>
<s> رخ روشن کو بے نقاب نہ کر  <m> دل کی دنیا میں انقلاب نہ کر  <e>
<s> آئنہ رکھ نہ سامنے اس کے  <m> حسن خودبیں کو لا جواب نہ کر  <e>
<s> چار سو جلوہ گر تو ہی تو ہے  <m> آئنہ خانہ میں حجاب نہ کر  <e>
<s> میرے نغموں میں کیف غم بھر دے  <m> مجھ کو منت کش رباب نہ کر  <e>
<s> میری اختر شماریاں مت پوچھ  <m> اپنے وعدوں کا کچھ حساب نہ کر  <e>
<s> بخت دازوں کو رو رہا ہوں میں  <m> غم زدہ پر فلک عذاب نہ کر  <e>
<s> راہ پرخار ہے ابھی در پیش  <m> آبلوں کا ابھی حساب نہ کر  <e>
<s> دل گیا دل سے دل کی بات گئی  <m> وہ گئے لذت حیات گئی  <e>
<s> غنچے افسردہ پھول پژمردہ  <m> فصل گل جیسے ان کے سات گئی  <e>
<s> ان کے جلوے نگاہ میں نہ رہے  <m> رونق بزم کائنات گئی  <e>
<s> دل ناداں کو لاکھ سمجھایا  <m> کچھ نہ سمجھا یہ ساری رات گئی  <e>
<s> سایۂ زلف میں جو گزری تھی  <m> کون جانے کدھر وہ رات گئی  <e>
<s> اٹھ گیا پردۂ اجل جس دم  <m> اک حیات آئی اک حیات گئی  <e>
<s> وہ صنم خوگر وفا نہ ہوا  <m> یہ بھی اچھا ہوا برا نہ ہوا  <e>
<s> آ گیا لطف زندگانی کا  <m> درد جو قابل دوا نہ ہوا  <e>
<s> عمر بھر ہم جدا رہے اس سے  <m> ہم سے دم بھر بھی جو جدا نہ ہوا  <e>
<s> کہے دیتی ہیں شرمگیں نظریں  <m> کیا ہوا رات اور کیا نہ ہوا  <e>
<s> فائدہ کچھ نہیں اشاروں سے  <m> ہم بہت دور ہیں کناروں سے  <e>
<s> دل منور ہوا شراروں سے  <m> ہم کو نسبت ہے چاند تاروں سے  <e>
<s> خوب مہکے خزاں کے موسم میں  <m> زخم کھائے تھے جو بہاروں سے  <e>
<s> گلستاں آپ کو مبارک ہو  <m> اپنی عظمت سے ریگ زاروں سے  <e>
<s> پھول برسے ہیں بعد مرگ ان پر  <m> شغل کرتے رہے جو خاروں سے  <e>
<s> یاد پھر رنگ میں نظر آئی  <m> زندگی بھر گئی نظاروں سے  <e>
<s> انتظاری تو جان لے لیتی  <m> صبر ملتا رہا ستاروں سے  <e>
<s> کوئی آواز جب نہیں ہوتی  <m> ساز بجھتے ہیں دل کے تاروں سے  <e>
<s> رات تاروں سے جب سنورتی ہے  <m> اک نئی زندگی ابھرتی ہے  <e>
<s> موج غم سے نہ ہو کوئی مایوس  <m> زندگی ڈوب کر ابھرتی ہے  <e>
<s> آج دل میں پھر آرزوئے دید  <m> وقت کا انتظار کرتی ہے  <e>
<s> حوصلے کی کمی سے ڈرتا ہوں  <m> دور کی روشنی سے ڈرتا ہوں  <e>
<s> دیکھ کر بستیوں کی ویرانی  <m> اب تو ہر آدمی سے ڈرتا ہوں  <e>
<s> عقل تاروں کو چھو کے آتی ہے  <m> اور میں چاندنی سے ڈرتا ہوں  <e>
<s> پہلے ڈرتا تھا تیرگی سے میں  <m> اور اب روشنی سے ڈرتا ہوں  <e>
<s> میری بے چارگی تو یہ بھی ہے  <m> آپ کی دوستی سے ڈرتا ہوں  <e>
<s> یہ بھی اک پھانس بن نہ جائے کہیں  <m> غم کی آسودگی سے ڈرتا ہوں  <e>
<s> تیری زلفوں کی چھاؤں میں رہ کر  <m> آنے والی خوشی سے ڈرتا ہوں  <e>
<s> تم تو ترک وفا بھی کر لو گے  <m> اور میں اس گھڑی سے ڈرتا ہوں  <e>
<s> ایک وحشت ہے رہ گزاروں میں  <m> قافلے لٹ گئے بہاروں میں  <e>
<s> ساز خاموش آرزو بیمار  <m> کوئی نغمہ نہیں ہے تاروں میں  <e>
<s> اس طرف بھی نگاہ دزدیدہ  <m> ہم بھی ہیں زندگی کے ماروں میں  <e>
<s> یہ تو اک اتفاق ہے ورنہ  <m> آپ اور میرے غم گساروں میں  <e>
<s> آدمی آدمی نہ بن پایا  <m> بستیاں لٹ گئیں اشاروں میں  <e>
<s> دیکھ کر وقت کے تغیر کو  <m> چاند سہما ہوا ہے تاروں میں  <e>
<s> آگ کے درمیان سے نکلا  <m> میں بھی کس امتحان سے نکلا  <e>
<s> پھر ہوا سے سلگ اٹھے پتے  <m> پھر دھواں گلستان سے نکلا  <e>
<s> جب بھی نکلا ستارۂ امید  <m> کہر کے درمیان سے نکلا  <e>
<s> چاندنی جھانکتی ہے گلیوں میں  <m> کوئی سایہ مکان سے نکلا  <e>
<s> ایک شعلہ پھر اک دھویں کی لکیر  <m> اور کیا خاکدان سے نکلا  <e>
<s> چاند جس آسمان میں ڈوبا  <m> کب اسی آسمان سے نکلا  <e>
<s> یہ گہر جس کو آفتاب کہیں  <m> کس اندھیرے کی کان سے نکلا  <e>
<s> شکر ہے اس نے بے وفائی کی  <m> میں کڑے امتحان سے نکلا  <e>
<s> دشت و صحرا اگر بسائے ہیں  <m> ہم گلستاں میں کب سمائے ہیں  <e>
<s> آپ نغموں کے منتظر ہوں گے  <m> ہم تو فریاد لے کے آئے ہیں  <e>
<s> ایک اپنا دیا جلانے کو  <m> تم نے لاکھوں دیے بجھائے ہیں  <e>
<s> کیا نظر آئے گا ابھی ہم کو  <m> یک بیک روشنی میں آئے ہیں  <e>
<s> یوں تو سارا چمن ہمارا ہے  <m> پھول جتنے بھی ہیں پرائے ہیں  <e>
<s> کوئی اس دل کا حال کیا جانے  <m> ایک خواہش ہزار تہہ خانے  <e>
<s> موت نے آج خودکشی کر لی  <m> زیست پر کیا بنی خدا جانے  <e>
<s> پھر ہوا کوئی بد گماں ہم سے  <m> پھر جنم لے رہے ہیں افسانے  <e>
<s> وقت نے یہ کہا ہے رک رک کر  <m> آج کے دوست کل کے بیگانے  <e>
<s> دور سے ایک چیخ ابھری تھی  <m> بن گئے بے شمار افسانے  <e>
<s> زیست کے شور و شر میں ڈوب گئے  <m> وقت کو ناپنے کے پیمانے  <e>
<s> کتنا مشکل ہے منزلوں کا حصول  <m> کتنے آساں ہیں جال پھیلانے  <e>
<s> راز یہ ہے کہ کوئی راز نہیں  <m> لوگ پھر بھی مجھے نہ پہچانے  <e>
<s> دوستی کا فریب ہی کھائیں  <m> آؤ کاغذ کی ناؤ تیرائیں  <e>
<s> ہم اگر رہروی کا عزم کریں  <m> منزلیں کھنچ کے خود چلی آئیں  <e>
<s> ہم کو آمادۂ سفر نہ کرو  <m> راستے پر خطر نہ ہو جائیں  <e>
<s> ہم سفر رہ گئے بہت پیچھے  <m> آؤ کچھ دیر کو ٹھہر جائیں  <e>
<s> مطربہ ایسا گیت چھیڑ کہ ہم  <m> زندگی کے قریب ہو جائیں  <e>
<s> ان بہاروں کی آبرو رکھ لو  <m> مسکراؤ کہ پھول کھل جائیں  <e>
<s> عشق کے غم گسار ہیں ہم لوگ  <m> حسن کے رازدار ہیں ہم لوگ  <e>
<s> دست قدرت کو ناز ہے ہم پر  <m> وقت کے شاہکار ہیں ہم لوگ  <e>
<s> ہم سے قائم ہے گلستاں کا بھرم  <m> آبروئے بہار ہیں ہم لوگ  <e>
<s> منزلیں ہیں ہمارے قدموں میں  <m> حاصل رہ گزار ہیں ہم لوگ  <e>
<s> ہم سے تنظیم ہے زمانے کی  <m> محور روزگار ہیں ہم لوگ  <e>
<s> ہم جو چاہیں گے اب وہی ہوگا  <m> صاحب اختیار ہیں ہم لوگ  <e>
<s> جینے والے قضا سے ڈرتے ہیں  <m> زہر پی کر دوا سے ڈرتے ہیں  <e>
<s> زاہدوں کو کسی کا خوف نہیں  <m> صرف کالی گھٹا سے ڈرتے ہیں  <e>
<s> آپ جو کچھ کہیں ہمیں منظور  <m> نیک بندے خدا سے ڈرتے ہیں  <e>
<s> دشمنوں کو ستم کا خوف نہیں  <m> دوستوں کی وفا سے ڈرتے ہیں  <e>
<s> زندگی ان کی چاہ میں گزری  <m> مستقل درد و آہ میں گزری  <e>
<s> رحمتوں سے نباہ میں گزری  <m> عمر ساری گناہ میں گزری  <e>
<s> ہائے وہ زندگی کی اک ساعت  <m> جو تری بارگاہ میں گزری  <e>
<s> سب کی نظروں میں سر بلند رہے  <m> جب تک ان کی نگاہ میں گزری  <e>
<s> میں وہ اک رہرو محبت ہوں  <m> جس کی منزل بھی راہ میں گزری  <e>
<s> اک خوشی ہم نے دل میں چاہی تھی  <m> وہ بھی غم کی پناہ میں گزری  <e>
<s> ان سے امید رو نمائی ہے  <m> کیا نگاہوں کی موت آئی ہے  <e>
<s> حسن مصروف خود نمائی ہے  <m> عشق کا دور ابتدائی ہے  <e>
<s> دل نے غم سے شکست کھائی ہے  <m> عمر رفتہ تری دہائی ہے  <e>
<s> دل کی بربادیوں پہ نازاں ہوں  <m> فتح پا کر شکست کھائی ہے  <e>
<s> میرے معبد نہیں ہیں دیر و حرم  <m> احتیاطاً جبیں جھکائی ہے  <e>
<s> وہ ہوا دے رہے ہیں دامن کی  <m> ہائے کس وقت نیند آئی ہے  <e>
<s> کھل گیا ان کی آرزو میں یہ راز  <m> زیست اپنی نہیں پرائی ہے  <e>
<s> شمع پروانہ ہوں کہ غنچہ و گل  <m> زندگی کس کو راس آئی ہے  <e>
<s> عشق کا کوئی خیر خواہ تو ہے  <m> تو نہیں ہے تری نگاہ تو ہے  <e>
<s> عرض غم کیوں نہ ان سے کر دیکھوں  <m> اب بھی تھوڑی سی رسم و راہ تو ہے  <e>
<s> زندگی اک سیاہ رات سہی  <m> عاشقی اک چراغ راہ تو ہے  <e>
<s> روز و شب کی حقیقتیں معلوم  <m> اک تماشائے مہر و ماہ تو ہے  <e>
<s> تاب جلوہ مجھے نہیں نہ سہی  <m> لیکن اک جرات نگاہ تو ہے  <e>
<s> شکوۂ اضطراب کون کرے  <m> اپنی دنیا خراب کون کرے  <e>
<s> گن تو لیتے ہیں انگلیوں پہ گناہ  <m> رحمتوں کا حساب کون کرے  <e>
<s> عشق کی تلخ کامیوں کے نثار  <m> زندگی کامیاب کون کرے  <e>
<s> ہم سے مے کش جو توبہ کر بیٹھیں  <m> پھر یہ کار ثواب کون کرے  <e>
<s> میری دیوانگی نہیں جاتی  <m> رو رہا ہوں ہنسی نہیں جاتی  <e>
<s> تیرے جلووں سے آشکارا ہوں  <m> چاند کی چاندنی نہیں جاتی  <e>
<s> ترک مے ہی سمجھ لے اے ناصح  <m> اتنی پی ہے کہ پی نہیں جاتی  <e>
<s> جب سے دیکھا ہے ان کو بے پردہ  <m> نخوت آگہی نہیں جاتی  <e>
<s> شوخیٔ حسن بے اماں کی قسم  <m> حسن کی سادگی نہیں جاتی  <e>
<s> ان کی دریا دلی کو کیا کہئے  <m> میری تشنہ لبی نہیں جاتی  <e>
<s> بے خودی ہے نہ ہوشیاری ہے  <m> بادہ خواری سی بادہ خواری ہے  <e>
<s> حسن مصروف پردہ داری ہے  <m> جانے اب کس نظر کی باری ہے  <e>
<s> تو نے دیکھی تو ہوگی اے ناصح  <m> وہ محبت جو اختیاری ہے  <e>
<s> کم نہیں شورش نفس لیکن  <m> زندگی پر جمود طاری ہے  <e>
<s> غم الفت تو دل سے ہار چکا  <m> اب غم زندگی کی باری ہے  <e>
<s> جس چمن میں کبھی نہ آئے بہار  <m> اس چمن کی خزاں بھی پیاری ہے  <e>
<s> خرد کو آزمانا چاہتا ہوں  <m> جنوں کی زد پہ لانا چاہتا ہوں  <e>
<s> جو تھی حاصل تری محفل سے پہلے  <m> اسی خلوت میں جانا چاہتا ہوں  <e>
<s> نہ ہوں جس میں نمایاں حال و ماضی  <m> کوئی ایسا زمانہ چاہتا ہوں  <e>
<s> تری خاطر جنہیں بیگانہ سمجھا  <m> انہیں اپنا بنانا چاہتا ہوں  <e>
<s> محبت پر پئے ترک محبت  <m> کوئی تہمت لگانا چاہتا ہوں  <e>
<s> جھوٹ سچائی کا حصہ ہو گیا  <m> اک طرح سے یہ بھی اچھا ہو گیا  <e>
<s> اس نے اک جادو بھری تقریر کی  <m> قوم کا نقصان پورا ہو گیا  <e>
<s> شہر میں دو چار کمبل بانٹ کر  <m> وہ سمجھتا ہے مسیحا ہو گیا  <e>
<s> یہ تیری آواز نم کیوں ہو گئی  <m> غمزدہ میں تھا تجھے کیا ہو گیا  <e>
<s> بے وفائی آ گئی چوپال تک  <m> گاؤں لیکن شہر جیسا ہو گیا  <e>
<s> سچ بہت سجتا تھا میری ذات پر  <m> آج یہ کپڑا بھی چھوٹا ہو گیا  <e>
<s> شہر کا شہر جانتا ہے مجھے  <m> شہر کے شہر سے گلہ ہے مجھے  <e>
<s> میرا بس ایک ہی ٹھکانا ہے  <m> میں کہاں جاؤں گا پتا ہے مجھے  <e>
<s> روشنی میں کہیں اگل دے گا  <m> میرا سایہ نگل گیا ہے مجھے  <e>
<s> بن گیا ہوں گناہ کی تصویر  <m> کوئی چھپ چھپ کے دیکھتا ہے مجھے  <e>
<s> راستے بھی تو سو گئے ہوں گے  <m> اپنے بستر پہ جاگنا ہے مجھے  <e>
<s> اس کی باتیں سمجھ رہا ہوں میں  <m> وہ بھی لفظوں میں تولتا ہے مجھے  <e>
<s> ہم کب اس راہ سے گزرتے ہیں  <m> اپنی آوارگی سے ڈرتے ہیں  <e>
<s> کشتیاں ڈوب بھی تو سکتی ہیں  <m> ڈوب کر بھی تو پار اترتے ہیں  <e>
<s> توڑ کر رشتۂ خلوص احباب  <m> آنسوؤں کی طرح بکھرتے ہیں  <e>
<s> اپنے احساس کی کسوٹی پر  <m> ہم بھی پورے کہاں اترتے ہیں  <e>
<s> چاہے کیسا ہی دور آ جائے  <m> اپنے حالات کب سنورتے ہیں  <e>
<s> سطح پر ہیں حباب کے خیمے  <m> ڈوبنے والے کب ابھرتے ہیں  <e>
<s> ایک حالت پہ ہم نہیں رہتے  <m> جمع ہوتے ہیں پھر بکھرتے ہیں  <e>
<s> زندگی تیرے نام کر دی تھی  <m> اب ترا نام لے کے مرتے ہیں  <e>
<s> ایک سورج کو سرخ رو کر کے  <m> لوٹ آئی ہوں اس کو چھو کر کے  <e>
<s> بے غرض آج تک ملا نہ کوئی  <m> تھک گئی میں بھی جستجو کر کے  <e>
<s> زہر کا جام ہی پلائیں گے  <m> لوگ میٹھی سی گفتگو کر کے  <e>
<s> مجھ پہ انگلی اٹھائیے لیکن  <m> آئنہ اپنے رو بہ رو کر کے  <e>
<s> تیری یادیں مری عبادت ہیں  <m> سوچتی ہوں تجھے وضو کر کے  <e>
<s> تیری جانب چلے ہیں دیوانے  <m> اپنے زخموں کو پھر رفو کر کے  <e>
<s> ہم نے دل سے پکارا اس کو غزل  <m> اپنے چہرے کو قبلہ رو کر کے  <e>
<s> خواب سے دل لگی نہ کر لینا  <m> نیند سے دشمنی نہ کر لینا  <e>
<s> آج سے زندگی تمہاری ہے  <m> تم مگر خود کشی نہ کر لینا  <e>
<s> درد بڑھ جائے تو دوا لینا  <m> زخم سے دوستی نہ کر لینا  <e>
<s> وصل کی شب بھلے ہی کالی ہو  <m> ہجر میں روشنی نہ کر لینا  <e>
<s> زلزلے بھی اداس ہوتے ہیں  <m> دل کی بستی گھنی نہ کر لینا  <e>
<s> ساتھ پڑھتی ہو ٹھیک ہے لیکن  <m> دوست سے دوستی نہ کر لینا  <e>
<s> حاصل انتظار کچھ بھی نہیں  <m> یعنی انجام کار کچھ بھی نہیں  <e>
<s> حسرت وصل کے مقابل میں  <m> کلفت انتظار کچھ بھی نہیں  <e>
<s> دشت میں کچھ نہیں سراب تو ہے  <m> باغ میں گل نہ خار کچھ بھی نہیں  <e>
<s> کس سے اپنی شناخت لیتے ہو  <m> آئنہ جز غبار کچھ بھی نہیں  <e>
<s> دل میں جھانکو مرے اگر تو کھلے  <m> دامن تار تار کچھ بھی نہیں  <e>
<s> کون ہم سے ملے کہ پاس اپنے  <m> جز دل داغ دار کچھ بھی نہیں  <e>
<s> آ نفس دو نفس کو مل بیٹھیں  <m> سانس کا اعتبار کچھ بھی نہیں  <e>
<s> عیش دنیا کا جب شمار نہ تھا  <m> تب ہمیں دل پہ اختیار نہ تھا  <e>
<s> ہم بھی کس قافلے میں شامل تھے  <m> جس کے پیچھے کوئی غبار نہ تھا  <e>
<s> عمر بھر عشق کا فریب رہا  <m> کب ہمیں اپنا انتظار نہ تھا  <e>
<s> رات دن ایک ہی رہا عالم  <m> کون سا لمحہ سوگوار نہ تھا  <e>
<s> جانے کس سمت سے ہوا آئی  <m> بار بار اپنی ہی صدا آئی  <e>
<s> حسن بھی ہیچ سامنے جس کے  <m> میرے حصے میں وہ بلا آئی  <e>
<s> مجھے سجدے کیے فرشتوں نے  <m> کام میرے مری خطا آئی  <e>
<s> کیسے برسی گھٹا سمندر پر  <m> اپنی آنکھیں کہاں گنوا آئی  <e>
<s> جاگنے کا سوال ہی نہ رہا  <m> آج کی رات نیند کیا آئی  <e>
<s> پلٹ آئی امید اس در سے  <m> مری ہی آبرو گنوا آئی  <e>
<s> چاندنی اپنے ساتھ لائی ہے  <m> تیری صورت میں رات آئی ہے  <e>
<s> خود میں اب خود کو میں نہیں ملتا  <m> اس قدر مجھ میں تو سمائی ہے  <e>
<s> ایک دن جسم چھوڑ جائے گی  <m> روح اپنی نہیں پرائی ہے  <e>
<s> نہر میں صاف کچھ بھی دکھتا نہیں  <m> آج پانی پہ کتنی کائی ہے  <e>
<s> تجھ کو خط بھی لکھے ہیں خون سے اور  <m> تیری تصویر بھی بنائی ہے  <e>
<s> سر کھلے آیتیں ہیں رب جہاں  <m> تو کہاں ہے کہاں خدائی ہے  <e>
<s> اس زمیں سے اے آسماں والے  <m> اب اٹھا لے ہمیں دہائی ہے  <e>
<s> اس قدر خود پہ ہم جفا نہ کریں  <m> جسم کو جان سے جدا نہ کریں  <e>
<s> اشک از چشم من جدا نشود  <m> آپ ایسی کبھی دعا نہ کریں  <e>
<s> آؤ عہد وفا کریں دونوں  <m> اور عہد وفا وفا نہ کریں  <e>
<s> پھول بن کر مہکنے لگتے ہیں  <m> آپ زخموں کو یوں چھوا نہ کریں  <e>
<s> دور مانا زمین ہے اس سے  <m> آسماں سے مگر کہا نہ کریں  <e>
<s> اور بھی کچھ مزید دہکے گی  <m> آگ کو یوں ہوا دیا نہ کریں  <e>
<s> کیسے بھولیں گے مجھ کو ان سے کہو  <m> ذکر اتنا مرا کیا نہ کریں  <e>
<s> ہم بھی انسان ہیں فرشتے نہیں  <m> یہ تو ممکن نہیں خطا نہ کریں  <e>
<s> دل نگر میں بھی آئیے صاحب  <m> ورنہ آنکھوں سے جائیے صاحب  <e>
<s> جی اٹھیں گے ہزارہا منظر  <m> صرف پلکیں اٹھائیے صاحب  <e>
<s> میں گرا تو زمانہ اٹھے گا  <m> بات دل میں بٹھائے صاحب  <e>
<s> اس جگہ ٹوٹ پھوٹ رہتی ہے  <m> میرے دل میں نہ آئیے صاحب  <e>
<s> خاک ہیں آپ کی ہتھیلی پر  <m> جیسے چاہے اڑائیے صاحب  <e>
<s> میں نہ بولا تو کون بولے گا  <m> آپ خود ہی بتائیے صاحب  <e>
<s> ہم سے دنیا تو روٹھ بیٹھی ہے  <m> آپ ہی مان جائیے صاحب  <e>
<s> کس حقیقت کا انکشاف کیا  <m> دل نے مجھ کو مرے خلاف کیا  <e>
<s> میرے ہونے کا اعتراف کیا  <m> مجھ سے جس نے بھی اختلاف کیا  <e>
<s> تو نے مجھ کو معاف کر ڈالا  <m> میں نے خود کو نہیں معاف کیا  <e>
<s> آنکھ میں گرد خود نمائی تھی  <m> پھر مجھے آئنے نے صاف کیا  <e>
<s> ایک صورت دکھائی دینے لگی  <m> میں نے دل میں عجب شگاف کیا  <e>
<s> ایک دنیا تباہ کر ڈالی  <m> ایک ذرے نے انحراف کیا  <e>
<s> زندگی بس وہ زندگی ہوگی  <m> جو کسی ہجر میں کٹی ہوگی  <e>
<s> عمر رفتہ کے غم میں کیوں روئیں  <m> تیری دہلیز پر پڑی ہوگی  <e>
<s> آپ کی دید اور چشم فقیر  <m> کس قیامت کی وہ گھڑی ہوگی  <e>
<s> چاروں جانب سے تیر آ رہے تھے  <m> شست تو آپ نے بھی لی ہوگی  <e>
<s> مجھ پہ آوازے کسنے والوں میں  <m> اک نمایاں صدا تری ہوگی  <e>
<s> رونق راہ میں نہ گم ہونا  <m> اگلی منزل بہت کڑی ہوگی  <e>
<s> دل کی شمعیں جلا رکھو پیارے  <m> آدھ رستے میں رات بھی ہوگی  <e>
<s> ہم جسے موت گن رہے ہیں یہاں  <m> دوجے عالم میں زندگی ہوگی  <e>
<s> سرنگوں موسم بہار میں ہے  <m> یہ شجر کس کے انتظار میں ہے  <e>
<s> تاب نظارہ آنکھ کو بھی نہیں  <m> دل بھی کب اپنے اختیار میں ہے  <e>
<s> زیست ہو بات ہو کہ مجلس ہو  <m> لطف گر ہے تو اختصار میں ہے  <e>
<s> وہ بس اک بار چھو کے گزرے تھے  <m> روح تک لمس کے خمار میں ہے  <e>
<s> کیسا الٹا سفر ہے جیون کا  <m> یہ چڑھاؤ کسی اتار میں ہے  <e>
<s> زیست کرنے میں لطف کیا ڈھونڈھیں  <m> کیا مزہ وقت مستعار میں ہے  <e>
<s> بات کچھ تو عجیب ہے اب کے  <m> کیسی تلخی مزاج یار میں ہے  <e>
<s> دن ہوا جیسے روشنی ہی نہیں  <m> چاند نکلا تو چاندنی ہی نہیں  <e>
<s> بیچ جنگل میں راہ بھولی تھی  <m> لوٹ کر گھر کبھی گئی ہی نہیں  <e>
<s> حال اور ماضی ایک جیسے ہیں  <m> وقت سے میری دوستی ہی نہیں  <e>
<s> میری آنکھوں کو لے اڑا بادل  <m> ایسی بارش ہوئی تھمی ہی نہیں  <e>
<s> بے سہارا تھکن ہے اور میں ہوں  <m> منزل عشق تک چلی ہی نہیں  <e>
<s> کچھ ستاروں نے خودکشی کر لی  <m> کچھ ستاروں میں سانس تھی ہی نہیں  <e>
<s> ایک رشتہ بنا رہا ہے مجھے  <m> ایک رشتہ مٹا رہا ہے مجھے  <e>
<s> یہ دیا چپ نہیں رہا شب بھر  <m> اک کہانی سنا رہا ہے مجھے  <e>
<s> اب مجھے کیل سے لٹکنا ہے  <m> پینٹنگ سی بنا رہا ہے مجھے  <e>
<s> اشک آنکھوں میں ریت سانسوں میں  <m> عشق کیا کیا سکھا رہا ہے مجھے  <e>
<s> آگ کا راگ ہے اسے مت چھیڑ  <m> بے خبر کیوں جلا رہا ہے مجھے  <e>
<s> لوک دھن جیسی کھو گئی تھی میں  <m> جانے اب کون گا رہا ہے مجھے  <e>
<s> سارے دکھ سکھ الجھ گئے آخر  <m> وقت سب کچھ بھلا رہا ہے مجھے  <e>
<s> آگ ہی آگ کا ازالہ تھی  <m> وقت کندن بنا رہا ہے مجھے  <e>
<s> میں نہیں جانتی برا یا بھلا  <m> کچھ نہ کچھ یاد آ رہا ہے مجھے  <e>
<s> ہر طرف اک پکار سنتی ہوں  <m> کوئی اپنا بلا رہا ہے مجھے  <e>
<s> ایک دریا جو الٹا بہتا ہے  <m> ساتھ اپنے بہا رہا ہے مجھے  <e>
<s> جیسے میں ریت کا گھروندا تھی  <m> توڑ کر پھر بنا رہا ہے مجھے  <e>
<s> باندھ کر میری دونوں آنکھوں کو  <m> کوئی منظر دکھا رہا ہے مجھے  <e>
<s> ریت سے آندھیوں کا جھگڑا تھا  <m> سانس در سانس دم الجھتا تھا  <e>
<s> وہ اکیلا ہی بھیڑ جیسا تھا  <m> وہ مرے چاروں اور چلتا تھا  <e>
<s> کھیل کھیلا چھپن چھپائی کا  <m> چھپنے والا کبھی نہ ملتا تھا  <e>
<s> اس برس ڈھ گئی ہیں دیواریں  <m> پچھلی بارش میں مور ناچا تھا  <e>
<s> سرخ جوڑا خرید لائی ماں  <m> جانے کن لکڑیوں میں جلنا تھا  <e>
<s> رات آنسو پہن کے بیٹھ گئی  <m> چاند چپ چاپ تکتا جاتا تھا  <e>
<s> میں نے لکنت عبور کر لی تھی  <m> ان کہی بات کو سمجھ لیا تھا  <e>
<s> زندگی بک رہی تھی ٹھیلے پر  <m> ٹھیلے والا کہیں چلا گیا تھا  <e>
<s> کالی چادر مجھے عزیز رہی  <m> میرا دکھ سکھ اسی میں لپٹا تھا  <e>
<s> اس کو صورت بدلتے دیکھا تھا  <m> جو مرے سارے دکھ سمجھتا تھا  <e>
<s> کج ادائی کا لگ گیا دھڑکا  <m> نارسائی کا لگ گیا دھڑکا  <e>
<s> تب جنوں تھا کسی کو پانے کا  <m> اب جدائی کا لگ گیا دھڑکا  <e>
<s> ضبط اب آخری حدوں پر ہے  <m> لب کشائی کا لگ گیا دھڑکا  <e>
<s> بات پھیلی ہے مسکرانے سے  <m> جگ ہنسائی کا لگ گیا دھڑکا  <e>
<s> جز ندامت ملال کیا ہوگا  <m> حاصل اشتعال کیا ہوگا  <e>
<s> میں کہ خانہ بدوش ہوں مجھ کو  <m> ہجرتوں کا ملال کیا ہوگا  <e>
<s> خامشی جب کلام کرتی ہو  <m> پھر وہاں قیل و قال کیا ہوگا  <e>
<s> ایک مدت سے ہجر لاحق ہے  <m> کوئی مجھ سا نڈھال کیا ہوگا  <e>
<s> جس پہ وعدہ ہے رب کی بخشش کا  <m> قطرۂ انفعال کیا ہوگا  <e>
<s> ضد پہ آئے ہوئے ہیں اشک مرے  <m> ضبط اب تیرا حال کیا ہوگا  <e>
<s> کوئی سایہ نہ کوئی ہم سایہ  <m> آب و دانہ یہ کس جگہ لایا  <e>
<s> دوست بھی میرے اچھے اچھے ہیں  <m> اک مخالف بہت پسند آیا  <e>
<s> ہلکا ہلکا سا اک خیال سا کچھ  <m> بھینی بھینی سی دھوپ اور چھایا  <e>
<s> اک ادا تھی کہ راہ روکتی تھی  <m> اک انا تھی کہ جس نے اکسایا  <e>
<s> ہم بھی صاحب دلاں میں آتے ہیں  <m> یہ ترے روپ کی ہے سب مایا  <e>
<s> چل پڑے ہیں تو چل پڑے سائیں  <m> کوئی سودا نہ کوئی سرمایا  <e>
<s> اس کی محفل تو میری محفل تھی  <m> بس جہاں داریوں سے اکتایا  <e>
<s> ہجر غم کا بیان ہے گویا  <m> یاس کی داستان ہے گویا  <e>
<s> اس کے جور و ستم کا کیا کہنا  <m> ظلم میں آسمان ہے گویا  <e>
<s> پاؤں پھیلائے خوب سوتے ہیں  <m> کنج مرقد مکان ہے گویا  <e>
<s> رخ سے ظاہر ہے حال درد فراق  <m> قلب کا ترجمان ہے گویا  <e>
<s> خال عارض پہ یوں نمایاں ہے  <m> داغ دل کا نشان ہے گویا  <e>
<s> ہجر میں آہ اس گل تر کے  <m> رنگ رخ زعفران ہے گویا  <e>
<s> درد دل کیوں کہیں نہ ہم ان سے  <m> جب ہماری زبان ہے گویا  <e>
<s> عرش سے آمد مضامیں ہے  <m> یہ زمین آسمان ہے گویا  <e>
<s> وقت پیری شباب کی باتیں  <m> ایسی ہیں جیسے خواب کی باتیں  <e>
<s> پھر مجھے لے چلا ادھر دیکھو  <m> دل خانہ خراب کی باتیں  <e>
<s> واعظا چھوڑ ذکر نعمت خلد  <m> کہہ شراب و کباب کی باتیں  <e>
<s> مہ جبیں یاد ہیں کہ بھول گئے  <m> وہ شب ماہتاب کی باتیں  <e>
<s> حرف آیا جو آبرو پہ مری  <m> ہیں یہ چشم پرآب کی باتیں  <e>
<s> سنتے ہیں اس کو چھیڑ چھیڑ کے ہم  <m> کس مزے سے عتاب کی باتیں  <e>
<s> جام مے منہ سے تو لگا اپنے  <m> چھوڑ شرم و حجاب کی باتیں  <e>
<s> مجھ کو رسوا کریں گی خوب اے دل  <m> یہ تری اضطراب کی باتیں  <e>
<s> جاؤ ہوتا ہے اور بھی خفقاں  <m> سن کے ناصح جناب کی باتیں  <e>
<s> قصۂ زلف یار دل کے لیے  <m> ہیں عجب پیچ و تاب کی باتیں  <e>
<s> آنکھ اس پرجفا سے لڑتی ہے  <m> جان کشتی قضا سے لڑتی ہے  <e>
<s> شعلہ بھڑکے نہ کیوں کہ محفل میں  <m> شمع تجھ بن ہوا سے لڑتی ہے  <e>
<s> قسمت اس بت سے جا لڑی اپنی  <m> دیکھو احمق خدا سے لڑتی ہے  <e>
<s> شور قلقل یہ کیوں ہے دختر رز  <m> کیا کسی پارسا سے لڑتی ہے  <e>
<s> نہیں مژگاں کی دو صفیں گویا  <m> اک بلا اک بلا سے لڑتی ہے  <e>
<s> نگۂ ناز اس کی عاشق سے  <m> چھوٹ کس کس ادا سے لڑتی ہے  <e>
<s> تیرے بیمار کے سر بالیں  <m> موت کیا کیا شفا سے لڑتی ہے  <e>
<s> زال دنیا نے صلح کی کس دن  <m> یہ لڑاکا سدا سے لڑتی ہے  <e>
<s> واہ کیا کیا طبیعت اپنی بھی  <m> عشق میں ابتدا سے لڑتی ہے  <e>
<s> دیکھ اس چشم مست کی شوخی  <m> جب کسی پارسا سے لڑتی ہے  <e>
<s> تیری شمشیر خوں کے چھینٹوں سے  <m> چھینٹے آب بقا سے لڑتی ہے  <e>
<s> خوب روکا شکایتوں سے مجھے  <m> تو نے مارا عنایتوں سے مجھے  <e>
<s> واجب القتل اس نے ٹھہرایا  <m> آیتوں سے روایتوں سے مجھے  <e>
<s> کہتے کیا کیا ہیں دیکھ تو اغیار  <m> یار تیری حمایتوں سے مجھے  <e>
<s> کیا غضب ہے کہ دوست تو سمجھے  <m> دشمنوں کی رعایتوں سے مجھے  <e>
<s> دم گریہ کمی نہ کر اے چشم  <m> شوق کم ہے کفایتوں سے مجھے  <e>
<s> کمیٔ گریہ نے جلا مارا  <m> ہوا نقصاں کفایتوں سے مجھے  <e>
<s> تو جو کہتا ہے بولتا کیا ہے  <m> امر ربی ہے روح مولا ہے  <e>
<s> جب تلک ہے جدا تو ہے قطرہ  <m> بحر میں مل گیا تو دریا ہے  <e>
<s> فی الحقیقت کوئی نہیں مرتا  <m> موت حکمت کا ایک پردا ہے  <e>
<s> اور شریعت کی پوچھتا ہے تو یار  <m> وحدہ لا شریک یکتا ہے  <e>
<s> ہے گا وہم و قیاس سے باہر  <m> وہ نہ تجھ سا ہے اور نہ مجھ سا ہے  <e>
<s> جہاں ہو جو کہو سمیع و بصیر  <m> سب کو دیکھے ہے سب کی سنتا ہے  <e>
<s> نظر آتا نہیں وہ اعمیٰ کو  <m> ورنہ اس کا ظہور سب جا ہے  <e>
<s> ور طریقت کا تو کرے ہے سوال  <m> سو تو کہتا ہوں گر سمجھتا ہے  <e>
<s> غیر حق کے نہ دیکھ غیر طرف  <m> دیدۂ دل جو تیرا بینا ہے  <e>
<s> بات سنتا ہے تو اسی کی سن  <m> گر طریقت سے تجھ کو بہرا ہے  <e>
<s> اس کے تو ذکر بن نہ کر کچھ ذکر  <m> گر دہاں میں زبان گویا ہے  <e>
<s> ہاتھ سے کام بھی اسی کا کر  <m> پاؤں سے چل جو راہ اس کا ہے  <e>
<s> کام اس میں بڑا ہے نفس کشی  <m> ہو سکے تو عجب تماشا ہے  <e>
<s> معرفت پوچھ کیا ہے عارف سے  <m> جس کو عرفان ہے سو تو گونگا ہے  <e>
<s> جس نے پایا اسے سو ہے خاموش  <m> جس نے پایا نہیں سو بکتا ہے  <e>
<s> آپ ہی آپ ہے جہاں دیکھو  <m> کل شی محیط پیدا ہے  <e>
<s> عشق کا مرتبہ ہے سب سے بلند  <m> سر سے پہلے قدم گزرتا ہے  <e>
<s> جو ہوا سر عشق سے آگاہ  <m> آگے مرنے سے آپ مرتا ہے  <e>
<s> جو فنا ہو ہوا بقا باللہ  <m> کب اسے زندگی کی پروا ہے  <e>
<s> اس کو ہر آن ہر قدم ہر دم  <m> از ثریٰ سیر تا ثریا ہے  <e>
<s> رمز توحید کو سمجھ کر بول  <m> گر تو صاحب شعور و دانا ہے  <e>
<s> فکر میں مفت عمر کھونا ہے  <m> ہو چکا ہے جو کچھ کہ ہونا ہے  <e>
<s> کھیل سب چھوڑ کھیل اپنا کھیل  <m> آپ قدرت کا تو کھلونا ہے  <e>
<s> آنکھ ٹک کھول دید قدرت کر  <m> پھر تو پاؤں پسار سونا ہے  <e>
<s> چپ رہا کر بڑوں کی مجلس میں  <m> یہ بھی ایک عافیت کا کونا ہے  <e>
<s> میرا معشوق ہے مزوں میں بھرا  <m> کبھو میٹھا کبھو سلونا ہے  <e>
<s> چھل بل اس کی نگاہ کا مت پوچھ  <m> سحر ہے ٹوٹکا ہے ٹونا ہے  <e>
<s> کن کے کہنے میں جو ہوا سو ہوا  <m> رانڈ رونا نہ رو ہوا سو ہوا  <e>
<s> جو ازل میں قلم چلی سو چلی  <m> بد ہوا یا نکو ہوا سو ہوا  <e>
<s> رنج و راحت میں اختیار نہیں  <m> راضی ہو یا نہ ہو ہوا سو ہوا  <e>
<s> یوں نہ ہو یوں ہو یوں ہوا سو کیوں  <m> کیا ہے یہ گفتگو ہوا سو ہوا  <e>
<s> شکوہ قسمت کا شکوۂ حق ہے  <m> بک نہ خاموش ہو ہوا سو ہوا  <e>
<s> ہاتھ آتا نہیں بغیر نصیب  <m> پاؤں پھیلا کے سو ہوا سو ہوا  <e>
<s> آج دل بر کے نام کو رٹ رٹ  <m> رو دیا لا علاج ہو پٹ پٹ  <e>
<s> ظلم سے تیرے دل مرا کھٹ کھٹ  <m> پارہ پارہ ہوا جگر پھٹ پھٹ  <e>
<s> اے میاں دیکھ تجھ کمر میں تیغ  <m> ٹکڑے ٹکڑے جگر ہوا کٹ کٹ  <e>
<s> مو سے باریک تر ہوا ہوں ضعیف  <m> تیری زلفوں کی دیکھ کر لٹ لٹ  <e>
<s> ہاتھ دکھلا کے جی نکال لیا  <m> یہ کلا دیکھ کر گئے نٹ نٹ  <e>
<s> جب وہ عالی دماغ ہنستا ہے  <m> غنچہ کھلتا ہے باغ ہنستا ہے  <e>
<s> ہاتھ میں دیکھ کر ترے مرہم  <m> میرے سینے کا داغ ہنستا ہے  <e>
<s> کیا ہوا پھر گئی ہے گلشن کی  <m> صوت بلبل کو زاغ ہنستا ہے  <e>
<s> شمع ہر شام تیرے رونے پر  <m> صبح دم تک چراغ ہنستا ہے  <e>
<s> مے ہو ابر و ہوا نہیں تو نہ ہو  <m> درد ہو گر دوا نہیں تو نہ ہو  <e>
<s> ہم تو ہیں آشنا ترے ظالم  <m> تو اگر آشنا نہیں تو نہ ہو  <e>
<s> دل ہے وابستہ تیرے دامن سے  <m> دست میرا رسا نہیں تو نہ ہو  <e>
<s> ہم تو تیری جفا کے بندے ہیں  <m> تجھ میں رسم وفا نہیں تو نہ ہو  <e>
<s> آستاں پر تو گر رہے ہیں اگر  <m> تیری مجلس میں جا نہیں تو نہ ہو  <e>
<s> ہم تو ہیں صاف بد گماں میرے  <m> تیرے دل میں صفا نہیں تو نہ ہو  <e>
<s> دل کو اکسیر ہے گی تیری نگاہ  <m> ہوس کیمیا نہیں تو نہ ہو  <e>
<s> ہم تو حاشا نہیں کسی سے برے  <m> کوئی ہم سے بھلا نہیں تو نہ ہو  <e>
<s> طالب وصل کب تلک رہیے  <m> ہو تو ہو جائے یا نہیں تو نہ ہو  <e>
<s> طرفہ معجون ہے ہمارا یار  <m> غیر سے ہم کنار ہم سے کنار  <e>
<s> ہم کہیں باغ چل تو ہاں نہ کہے  <m> غیر کے ساتھ روز سیر و شکار  <e>
<s> ہم کو مجلس میں دیکھ چپ ہو جائے  <m> غیر سے ٹوک کر کرے گفتار  <e>
<s> ہم کو دیکھے کہیں تو آنکھیں چرائے  <m> غیر کو دیکھ کر آپ سے ہو دو چار  <e>
<s> غیر سے صاف سینہ ہو کے ملے  <m> ہم سے دل میں رکھے ہمیشہ غبار  <e>
<s> غیر جور و جفا و بے مہری  <m> ہم سے اس کا نہیں ہے اور شعار  <e>
<s> غیر کی بات سن کے خوش ہووے  <m> ہم سے ہر بات میں کرے تکرار  <e>
<s> منت و عجز و انکسار و نیاز  <m> کرتے کرتے ہوئے بہت لاچار  <e>
<s> وہ کسی طرح آشنا ہی نہیں  <m> امتحاں ہم کیا ہے چندیں یار  <e>
<s> ذرا بھی کان دھر کبھو نہ سنے  <m> درد دل ہم اگر کریں اظہار  <e>
<s> جان اور مال دے چکیں اس کو  <m> دل سے جانے ہمیں اگر غم خوار  <e>
<s> جو رہے ہم سے روز بیگانہ  <m> صحبت ایسے سے کیسے ہو برار  <e>
<s> کر الٰہی تو مہرباں اس کو  <m> جس کے پیچھے ہوئے ہیں زار و نزار  <e>
<s> شیخ تو تو مرید ہستی ہے  <m> مئے غفلت کی تجھ کو مستی ہے  <e>
<s> طوف دل چھوڑ جائے کعبہ کو  <m> بسکہ فطرت میں تیری پستی ہے  <e>
<s> کیوں چڑھے ہے گدھے گدھے اوپر  <m> تیری داڑھی کو خلق ہنستی ہے  <e>
<s> تیری تو جان میرے مذہب میں  <m> دل پرستی خدا پرستی ہے  <e>
<s> اس کی قدرت کی دید کرتا ہوں  <m> روز نو روز عید کرتا ہوں  <e>
<s> میرا احوال فقر مت پوچھو  <m> زہد مثل فرید کرتا ہوں  <e>
<s> روز بازار ملک ہستی میں  <m> جنس عصیاں خرید کرتا ہوں  <e>
<s> فتح کرنے کو قلب دل کا حصار  <m> تیغ ہمت کلید کرتا ہوں  <e>
<s> بسکہ میں تشنۂ شہادت ہوں  <m> دل کو ہر دم شہید کرتا ہوں  <e>
<s> نہ میں سنی نہ شیعہ نے کافر  <m> صوفی ہوں سب کا وید کرتا ہوں  <e>
<s> شیخ تو گو کہ پیر زادہ ہے  <m> رہ تجھے میں مرید کرتا ہوں  <e>
<s> دیکھ بنیاد رب کی آدم ہے  <m> جان لے گا اگر تو محرم ہے  <e>
<s> سب صفت اوس کی دیکھ لے ان میں  <m> کہہ تو بندہ خدا سے کیا کم ہے  <e>
<s> ہر نفس کیوں کہیں ہیں صاحب دم  <m> کہ جہاں بیچ عمر دو دم ہے  <e>
<s> پاس ہے اور نظر نہیں آتا  <m> میرے وحشی میں اس قدر رم ہے  <e>
<s> کیونکہ دیوانہ بیڑیاں توڑے  <m> اس کو جانے ہے پاؤں کے توڑے  <e>
<s> سب نے موڑا ہے منہ خدا نہ کرے  <m> تیری تروار ہم سے منہ موڑے  <e>
<s> تیرے کوچے میں سر شہیدوں کے  <m> ہیں پڑے جیسے باٹ کے روڑے  <e>
<s> ظرف ٹوٹا تو وصل ہوتا ہے  <m> دل کوئی ٹوٹا کس طرح جوڑے  <e>
<s> ایک پرواز میں دکھاؤں پر  <m> جو وہ صیاد میرے تئیں چھوڑے  <e>
<s> کوہ کن جاں کنی ہے مشکل کام  <m> ورنہ بہتیرے ہیں پتھر پھوڑے  <e>
<s> ہر گھڑی ہم کو آزمانا کیا  <m> چاہنے والے اور ہیں تھوڑے  <e>
<s> دل مرا آج یار میں ہے گا  <m> کس خزاں میں بہار میں ہے گا  <e>
<s> گالیاں مجھ کو دے ہے دینے دو  <m> کچھ نہ بولو خمار میں ہے گا  <e>
<s> سن کے کہنے لگا تو جانے ہے  <m> کہ نشے کے اتار میں ہے گا  <e>
<s> گالیاں میں تو سب کو دیتا ہوں  <m> ایک تو کس شمار میں ہے گا  <e>
<s> ابر میں یاد یار آوے ہے  <m> گریہ بے اختیار آوے ہے  <e>
<s> باغ سے گل عذار آوے ہے  <m> بوئے گل پر سوار آوے ہے  <e>
<s> اے خزاں بھاگ جا چمن سے شتاب  <m> ورنہ فوج بہار آوے ہے  <e>
<s> اے صبا کس طرف کو گزری تھی  <m> تجھ سے بوئے نگار آوے ہے  <e>
<s> مجھ ہوا خواہ سے گریز سو کیوں  <m> تجھ کو کیا مجھ سے عار آوے ہے  <e>
<s> سن کے کہنے لگے کسی کے کوئی  <m> کاہے کو بار بار آوے ہے  <e>
<s> اس قدر بسکہ روز ملنے سے  <m> خاطروں میں غبار آوے ہے  <e>
<s> جس کوں پی کا خیال ہوتا ہے  <m> اس کوں جینا محال ہوتا ہے  <e>
<s> خم ابرو کی یاد سیں دل پر  <m> زخم ناخن ہلال ہوتا ہے  <e>
<s> چل چمن تیرے فیض قد سے سرو  <m> ہر قدم میں نہال ہوتا ہے  <e>
<s> جب میں روتا ہوں کھول کر دل کوں  <m> شہر میں برشگال ہوتا ہے  <e>
<s> درد دل میری آہ سے پوچھو  <m> سبب اس کی نگاہ سے پوچھو  <e>
<s> معنئ بے مروتیٔ بتاں  <m> اس تغافل پناہ سے پوچھو  <e>
<s> باعث تیرہ بختیٔ عالم  <m> اس کی زلف سیاہ سے پوچھو  <e>
<s> اس کی تیغ ستم کا شرح و بیاں  <m> جا کسی بے گناہ سے پوچھو  <e>
<s> اس کے مکھڑے کی روشنی کی صفت  <m> مجھ سے کیا مہر و ماہ سے پوچھو  <e>
<s> گریہ و نالہ و فغاں کیوں ہے  <m> یہ مرے دل کی چاہ سے پوچھو  <e>
<s> محضر حسن و عشق کا قضیہ  <m> حق ہے شاہد گواہ سے پوچھو  <e>
<s> کیا کہیں اوس کا گھر ہے کتنی دور  <m> تھک گئے ہم تو راہ سے پوچھو  <e>
<s> موت آتی نہیں قرینے کی  <m> یہ سزا مل رہی ہے جینے کی  <e>
<s> مے سے پرہیز شیخ توبہ کرو  <m> اک یہی چیز تو ہے پینے کی  <e>
<s> تمہیں کہتا ہے آئنہ خودبیں  <m> باتیں سنتے ہو اس کمینے کی  <e>
<s> ہو گیا جب سے بے نقاب کوئی  <m> شمع روشن نہ پھر کسی نے کی  <e>
<s> چشم تر آبرو تو پیدا کر  <m> یوں نہیں بجھتی آگ سینے کی  <e>
<s> کون دنیا سے بادہ خوار اٹھا  <m> چشم تر ابر نو بہار اٹھا  <e>
<s> کھا کے غش گر پڑے کھڑے بیٹھے  <m> بیٹھ کر اس ادا سے یار اٹھا  <e>
<s> آتش عشق دیکھ کر مالک  <m> الاماں الاماں پکار اٹھا  <e>
<s> درد تعظیم مرگ کو دل میں  <m> شب فرقت ہزار بار اٹھا  <e>
<s> جیتے جی دور آسمانی میں  <m> نہ زمیں سے یہ خاکسار اٹھا  <e>
<s> ابر رحمت نے دے دیا چھینٹا  <m> بعد مرنے کے جب غبار اٹھا  <e>
<s> وحشت دل نے پھر نکالے پاؤں  <m> پھر تحمل کا اختیار اٹھا  <e>
<s> پھر جنوں فصل گل میں لایا رنگ  <m> پھر میں ہونے کو شرمسار اٹھا  <e>
<s> چور زخم جگر میں بیٹھ گیا  <m> چارہ گر ہو کے شرمسار اٹھا  <e>
<s> نہ کہو اعتبار ہے کس کا  <m> بے وفائی شعار ہے کس کا  <e>
<s> اے اجل شام ہجر آ پہنچی  <m> اب تجھے انتظار ہے کس کا  <e>
<s> عشق سے میں خبر نہیں یا رب  <m> داغ دل یادگار ہے کس کا  <e>
<s> دل جو ظالم نہیں تری جاگیر  <m> تو یہ اجڑا دیار ہے کس کا  <e>
<s> محتسب پوچھ مے پرستوں سے  <m> نام آمرزگار ہے کس کا  <e>
<s> بزم میں وہ نہیں اٹھاتے آنکھ  <m> دیکھنا ناگوار ہے کس کا  <e>
<s> پہنے پھرتا ہے ماتمی پوشاک  <m> آسماں سوگوار ہے کس کا  <e>
<s> چین سے سو رہو گلے لگ کر  <m> شوق بے اختیار ہے کس کا  <e>
<s> آپ سا سب کو وہ سمجھتے ہیں  <m> معتبر انکسار ہے کس کا  <e>
<s> یار کے بس میں ہے امید وصال  <m> یار پر اختیار ہے کس کا  <e>
<s> میرے الفاظ میں اثر رکھ دے  <m> سیپیاں ہیں تو پھر گہر رکھ دے  <e>
<s> بے خبر کی کہیں خبر رکھ دے  <m> حاصل زحمت سفر رکھ دے  <e>
<s> منزلیں بھر دے آنکھ میں اس کی  <m> اس کے پیروں میں پھر سفر رکھ دے  <e>
<s> چند لمحہ کوئی تو سستا لے  <m> راہ میں ایک دو شجر رکھ دے  <e>
<s> گر شجر میں ثمر نہیں ممکن  <m> اس میں سایا ہی شاخ بھر رکھ دے  <e>
<s> کل کے اخبار میں تو جھوٹی ہی  <m> ایک تو اچھی سی خبر رکھ دے  <e>
<s> تو اکیلا ہے بند ہے کمرا  <m> اب تو چہرا اتار کر رکھ دے <e>
<s> عمر لمبی تو ہے مگر بابا  <m> سارے منظر ہیں آنکھ بھر بابا  <e>
<s> زندگی جان کا ضرر بابا  <m> کیسے ہوگی گزر بسر بابا  <e>
<s> اور آہستہ سے گزر بابا  <m> سامنے ہے ابھی سفر بابا  <e>
<s> تم بھی کب کا فسانہ لے بیٹھے  <m> اب وہ دیوار ہے نہ در بابا  <e>
<s> بھولے بسرے زمانے یاد آئے  <m> جانے کیوں تم کو دیکھ کر بابا  <e>
<s> ہاں حویلی تھی اک سنا ہے یہاں  <m> اب تو باقی ہیں بس کھنڈر بابا  <e>
<s> رات کی آنکھ ڈبڈبا آئی  <m> داستاں کر نہ مختصر بابا  <e>
<s> ہر طرف سمت ہی کا صحرا ہے  <m> بھاگ کر جائیں گے کدھر بابا  <e>
<s> اس کو سالوں سے ناپنا کیسا  <m> وہ تو ہے صرف سانس بھر بابا  <e>
<s> ہو گئی رات اپنے گھر جاؤ  <m> کیوں بھٹکتے ہو در بدر بابا  <e>
<s> راستہ یہ کہیں نہیں جاتا  <m> آ گئے تم ادھر کدھر بابا  <e>
<s> موسم غم گزر نہ جائے کہیں  <m> شب میں سورج نکل نہ آئے کہیں  <e>
<s> اپنی تنہائیاں چھپانے کو  <m> بت بنائے صنم گرائے کہیں  <e>
<s> وہ سراپا ہے خواب خوشبو کا  <m> جھونکا جھونکا بکھر نہ جائے کہیں  <e>
<s> ڈر یہ کیسا ہوا سفر میں مجھے  <m> راستہ ختم ہو نہ جائے کہیں  <e>
<s> کیا بتاؤں وہ کیوں پریشاں ہے  <m> مجھ کو ڈھونڈے کہیں چھپائے کہیں  <e>
<s> سب اسی دھن میں بھاگے جاتے ہیں  <m> کوئی آگے نکل نہ جائے کہیں  <e>
<s> شاخ میری نہ اب شجر میرا  <m> اختیار اب ہے آنکھ بھر میرا  <e>
<s> آئنے میں تو عکس ہے لیکن  <m> مار ڈالے گا مجھ کو ڈر میرا  <e>
<s> کون جانے کہاں کہاں جاؤں  <m> ہم سفر اب کے ہے سفر میرا  <e>
<s> آسمانوں پہ تو رہا خاموش  <m> گھر گیا تیرے نام پر میرا  <e>
<s> میں نے سجدے میں سر جھکایا تھا  <m> لے گئے سر اتار کر میرا  <e>
<s> تجھ کو سب سے جدا بنا دوں گا  <m> چھین مت حرف کا ہنر میرا  <e>
<s> دشت و صحرا اجاڑ آیا ہوں  <m> ڈھونڈھتا ہوں کہاں ہے گھر میرا  <e>
<s> دست و بازو لیے زباں مت لے  <m> آخری پر تو مت کتر میرا  <e>
<s> آج ہر سمت بھاگتے ہیں لوگ  <m> گویا چوراہا ہو گئے ہیں لوگ  <e>
<s> ہر طرف سے تڑے مڑے ہیں لوگ  <m> جانے کیسے ٹکے ہوئے ہیں لوگ  <e>
<s> اپنی پہچان بھیڑ میں کھو کر  <m> خود کو کمروں میں ڈھونڈتے ہیں لوگ  <e>
<s> بند رہ رہ کے اپنے کمروں میں  <m> ٹیبلوں پر کھلے کھلے ہیں لوگ  <e>
<s> لے کے بارود کا بدن یارو  <m> آگ لینے نکل پڑے ہیں لوگ  <e>
<s> راستہ کس کے پاؤں سے الجھے  <m> کھونٹیوں پر ٹنگے ہوئے ہیں لوگ  <e>
<s> پتیاں ہو گئیں ہری دیکھو  <m> خود سے باہر بھی تو کبھی دیکھو  <e>
<s> پھر کھلی کیا کوئی کلی دیکھو  <m> شور ہے کیوں گلی گلی دیکھو  <e>
<s> یاد اور یاد کو بھلانے میں  <m> عمر کی فصل کٹ گئی دیکھو  <e>
<s> مار کوئی شکار پر نکلا  <m> دشت میں روشنی ہوئی دیکھو  <e>
<s> رات کی راکھ منہ پہ مل مل کر  <m> صبح کتنی سنور گئی دیکھو  <e>
<s> صبح کی فکر بعد میں کرنا  <m> رات کتنی گزر گئی دیکھو  <e>
<s> منزلوں کا نشان کب دے گا  <m> آہ کو آسمان کب دے گا  <e>
<s> عظمتوں کا نشان کب دے گا  <m> میرے حق میں بیان کب دے گا  <e>
<s> ظلم تو بے زبان ہے لیکن  <m> زخم کو تو زبان کب دے گا  <e>
<s> صبح سجدے سمیٹے سوئی ہے  <m> پر اندھیرا اذان کب دے گا  <e>
<s> ان ٹھٹھرتے ہوئے اجالوں کو  <m> دھوپ سا سائبان کب دے گا  <e>
<s> موج ماہی نگل نہ جائے کہیں  <m> نوح سا نگہبان کب دے گا  <e>
<s> مجھ کو جنگل دیا ہے جینے کو  <m> بزدلوں کو مچان کب دے گا  <e>
<s> چال ہم سب سے چل گیا سورج  <m> کتنا آگے نکل گیا سورج  <e>
<s> جلتے جلتے پگھل بھی سکتا ہے  <m> جب سنا تو دہل گیا سورج  <e>
<s> روز کی طرح کل بھی آؤں گا  <m> آج بھی سب کو چھل گیا سورج  <e>
<s> سر چھپانے کو جب جگہ نہ ملی  <m> کتنے چہروں میں ڈھل گیا سورج  <e>
<s> ایک بدلی جو پاس سے گزری  <m> رنگ کتنے بدل گیا سورج  <e>
<s> تہ کرو خواب شب سمیٹو اب  <m> پھر سفر پر نکل گیا سورج  <e>
<s> ڈر گیا شہر کے مکانوں سے  <m> وقت سے پہلے ڈھل گیا سورج  <e>
<s> کئی شکلوں میں خود کو سوچتا ہے  <m> سمندر پیکروں کا سلسلہ ہے  <e>
<s> بدلتی رت کا نوحہ سن رہا ہے  <m> ندی سوئی ہے جنگل جاگتا ہے  <e>
<s> بکھرنے والا خود منظر بہ منظر  <m> مجھے کیوں ذرہ ذرہ جوڑتا ہے  <e>
<s> سنو تو پھر ہوا کا تیز جھونکا  <m> کسے آواز دیتا جا رہا ہے  <e>
<s> ہوا کا ہاتھ تھامے اڑ رہا ہوں  <m> ہوا فاصل ہوا ہی فاصلا ہے  <e>
<s> حدود ارض میں گم ہونے والا  <m> افق کو امکاں امکاں جانتا ہے  <e>
<s> عکس آسیب آئنہ جنگل  <m> ابتدا ابر انتہا جنگل  <e>
<s> ہے ہوا حمد اور دعا جنگل  <m> آدمی خاک ہے خدا جنگل  <e>
<s> کون اس کو جلانے والا تھا  <m> اپنی ہی آگ میں جلا جنگل  <e>
<s> بین بارش کے ندیاں نالے  <m> اور موسم کا مرثیہ جنگل  <e>
<s> جگنوؤں کی زبان سمجھیں تو  <m> سو کتھاؤں کی اک کتھا جنگل  <e>
<s> جانے کس کو صدائیں دیتا ہے  <m> بستیوں میں مکان کا جنگل  <e>
<s> خواب میں کیوں دکھائی دیتے ہیں  <m> بولتے پیڑ جاگتا جنگل  <e>
<s> پاؤں میں دور کا سفر چمکے  <m> رات بستی میں جب کھنڈر چمکے  <e>
<s> گر دعا ہے تو پھر اثر چمکے  <m> شاخ پر ایک تو ثمر چمکے  <e>
<s> ایک آسیب ہے ہر اک گھر میں  <m> ایک ہی چہرہ در بدر چمکے  <e>
<s> ظلمتوں کی زمین پر دیکھیں  <m> کس طرح نور کا نگر چمکے  <e>
<s> ان چمکتے ہوئے اندھیروں میں  <m> ایک تو حرف معتبر چمکے  <e>
<s> روشنی ہو تو روح تک لرزے  <m> اور اندھیرے میں ایک ڈر چمکے  <e>
<s> ساحلوں کی شفیق آنکھوں میں  <m> دھوپ کپڑے اتار کر چمکے  <e>
<s> داغ حسن قمر بھی ہوتا ہے  <m> عیب رشک ہنر بھی ہوتا ہے  <e>
<s> عشق اے حسن بے بصر ہی سہی  <m> یہ حقیقت نگر بھی ہوتا ہے  <e>
<s> حسن ہوتا ہے کچھ تو حسن نظر  <m> کچھ فریب نظر بھی ہوتا ہے  <e>
<s> توڑ ڈالے جو دل کا آئینہ  <m> وہی آئینہ گر بھی ہوتا ہے  <e>
<s> دورئ رنگ و بو ہزار سہی  <m> ہجر پیغام بر بھی ہوتا ہے  <e>
<s> زندگی کے شکار کتنے ہیں  <m> اب بچے اور وار کتنے ہیں  <e>
<s> خوب ہنستے تھے پیٹھ کے پیچھے  <m> سامنے سوگوار کتنے ہیں  <e>
<s> ہم بھی سیراب ہو چکے غم سے  <m> اب یہاں روزگار کتنے ہیں  <e>
<s> جسم کی ٹوٹی سرحدوں کے پار  <m> دل کے باقی دیار کتنے ہیں  <e>
<s> میری آنکھو کے قید خانے سے  <m> خواب میرے فرار کتنے ہیں  <e>
<s> پھر سے تیرا خیال آیا ہے  <m> درد میں اک ابال آیا ہے  <e>
<s> داؤں پر لگ گیا ہوں میں شاید  <m> سکہ کوئی اچھال آیا ہے  <e>
<s> وقت مجھ سے ملا نزاکت سے  <m> بھیڑیا پہنے کھال آیا ہے  <e>
<s> دل کے اندر دماغ ہے اس کے  <m> جس کے دل میں سوال آیا ہے  <e>
<s> سوکھ کر آیا ہے لہو میں دم  <m> یوں قلم میں کمال آیا ہے  <e>
<s> لازمی تھا امید اندھی ہو <m> رات کے گھر جمال آیا ہے  <e>
<s> ہم فقیروں کی جیب خالی ہے  <m> یاد لیکن تری بچا لی ہے  <e>
<s> آسماں سے کوئی خیال اترے  <m> ذوق یا رب مرا سوالی ہے  <e>
<s> راز پنہاں تھے سب خزاؤں کے  <m> خشک پتوں نے بات اچھالی ہے  <e>
<s> تیری یادوں سے بھاگنا کیسا  <m> بس توجہ ذرا ہٹا لی ہے  <e>
<s> لوگ آتے ہیں ڈوب جاتے ہیں  <m> ذات قلزم جو اب بنا لی ہے  <e>
<s> نور یزداں کا طور پہ جا کر  <m> ہم نے دیکھا مراد پا لی ہے  <e>
<s> عشق حاصل بھی اور لا حاصل  <m> رات روشن بھی اور کالی ہے  <e>
<s> دین و دنیا بھلا کے بیٹھے ہیں  <m> رنگ ایسا چڑھا کے بیٹھے ہیں  <e>
<s> عشق بھی مقصد حیات نہیں  <m> عشق کو آزما کے بیٹھے ہیں  <e>
<s> ایک شکوؤں بھرا کیا میسج  <m> ایک پکچر جلا کے بیٹھے ہیں  <e>
<s> پھر مروت میں جست بھر لی اور  <m> پھر نئی چوٹ کھا کے بیٹھے ہیں  <e>
<s> بات سے بات بن پڑے اپنی  <m> بات آگے بڑھا کے بیٹھے ہیں  <e>
<s> جو مرا ساتھ دینے نکلے تھے  <m> اب وہی لڑکھڑا کے بیٹھے ہیں  <e>
<s> ہم اسے یاد کر سکیں فر فر  <m> اس لئے پاس آ کے بیٹھے ہیں  <e>
<s> جاتے جاتے گلے لگاتا کیا  <m> وہ مرا اور دل دکھاتا کیا  <e>
<s> پھر وہی خوش گماں طبیعت اف  <m> تجربہ کچھ نہیں سکھاتا کیا  <e>
<s> جانے والے تو جا چکے کب کے  <m> اب یہاں خاک ہے اڑاتا کیا  <e>
<s> شام ہستی کا پھڑپھڑاتا چراغ  <m> لو بھلا اور سے لگاتا کیا  <e>
<s> میں ہوں مجبور آئنہ تو نہیں  <m> درد کو خوش نما دکھاتا کیا  <e>
<s> کچھ نیا تھا ہی کب کہانی میں  <m> قصہ گو لکڑیاں جلاتا کیا  <e>
<s> جل پری تیرنے نہیں آئی  <m> جھیل کی سمت چاند جاتا کیا  <e>
<s> ہے برا ایک دن تو اچھا ایک  <m> کیا کوئی روتا مسکراتا کیا  <e>
<s> زندگی سے حسیں اداسی ہے  <m> یہ مری ہم نشیں اداسی ہے  <e>
<s> کب سے پندار میں مقید ہے  <m> کیسی پردہ نشیں اداسی ہے  <e>
<s> لحظہ لحظہ اسے کشید کرو  <m> کہ مے انگبیں اداسی ہے  <e>
<s> جرعہ جرعہ پلا مجھے ساقی  <m> من ہرن ساتگیں اداسی ہے  <e>
<s> کعبۂ دل میں ہے جو محو طواف  <m> جہاں تاب جبیں اداسی ہے  <e>
<s> پربتوں وادیوں میں بستی ہے  <m> جنگلوں کی مکیں اداسی ہے  <e>
<s> وہ تہہ آب جل پری سی ہے  <m> میری صحرا نشیں اداسی ہے  <e>
<s> دیکھ کر لا رہی ہے ہستی میں  <m> جان جاں جا گزیں اداسی ہے  <e>
<s> سن عدم سے وجود تک ہر جا  <m> خانماں میں مکیں اداسی ہے  <e>
<s> جادہ و سنگ میل و مسکن میں  <m> رہبروں کا یقیں اداسی ہے  <e>
<s> دیپ بیم و رجا کا جاں گل ہو  <m> دیکھنا تم وہیں اداسی ہے  <e>
<s> ضرب اک خول کی فصیلوں میں  <m> حاشیوں کے قریں اداسی ہے  <e>
<s> واں خوشی کی نمو محال سی ہے  <m> اس کے دل کی زمیں اداسی ہے  <e>
<s> مختصر ہی سہی میسر ہے  <m> جو بھی کچھ ہے نہیں سے بہتر ہے  <e>
<s> دن دہاڑے گناہ کرتا ہوں  <m> معتبر ہو نہ جاؤں یہ ڈر ہے  <e>
<s> منچ پر کامیاب ہو کہ نہ ہو  <m> مجھ کو کردار اپنا ازبر ہے  <e>
<s> سب کو پتھرا دیا پلک جھپکے  <m> ہم نہ کہتے تھے شعبدہ گر ہے  <e>
<s> عین ممکن ہے وہ پلٹ آئے  <m> میرا ایمان معجزوں پر ہے  <e>
<s> پہلے موسم پہ تبصرہ کرنا  <m> پھر وہ کہنا جو دل کے اندر ہے  <e>
<s> سارے منظر حسین لگتے ہیں  <m> دوریاں کم نہ ہوں تو بہتر ہے  <e>
<s> راستے بین کر رہے ہیں کیوں  <m> کیا مسافت یہ انتہا پر ہے  <e>
<s> فصل بوئی بھی ہم نے کاٹی بھی  <m> اب نہ کہنا زمین بنجر ہے  <e>
<s> اب اٹھاؤ نقاب آنکھوں سے  <m> ہم بھی چن لیں گلاب آنکھوں سے  <e>
<s> آپ کے پاس مے کے پیالے ہیں  <m> ہم پئیں گے شراب آنکھوں سے  <e>
<s> لاکھ روکا تمہارے آنچل نے  <m> ہم نے دیکھا حجاب آنکھوں سے  <e>
<s> الجھی الجھی ہے زلف ساون کی  <m> برسا برسا شباب آنکھوں سے  <e>
<s> لوگ کرتے ہیں خواب کی باتیں  <m> ہم نے دیکھا ہے خواب آنکھوں سے  <e>
<s> آبرو رکھ لو آج موسم کی  <m> مل گیا ہے جواب آنکھوں سے  <e>
<s> موسموں کا جواب دے دیجے  <m> آج تھوڑی شراب دے دیجے  <e>
<s> آپ کا حسن ہے بہار مری  <m> ان لبوں کے گلاب دے دیجے  <e>
<s> کس لیے ہے نقاب میں چہرہ  <m> پڑھنے والی کتاب دے دیجے  <e>
<s> سر سے پا تک خمار کا عالم  <m> یہ چھلکتی شراب دے دیجے  <e>
<s> زلف کی شام صبح چہرے کی  <m> یہی موسم جناب دے دیجے  <e>
<s> ایک دن اور زندگی جی لیں  <m> رات بھر کو شباب دے دیجے  <e>
<s> ذہن میں کچھ قیاس رہتا ہے  <m> نصف خالی گلاس رہتا ہے  <e>
<s> ہر طرف رنگ و نور ہے پھر بھی  <m> شہر کیوں کر اداس رہتا ہے  <e>
<s> مفلسی میں بھی ہاتھ پھیلائیں  <m> کچھ تو عزت کا پاس رہتا ہے  <e>
<s> امن کا قتل ہو گیا جب سے  <m> شہر اب بد حواس رہتا ہے  <e>
<s> تیز رفتار زندگانی میں  <m> حادثہ آس پاس رہتا ہے  <e>
<s> دور پتھر کا پھر سے لوٹ آیا  <m> اب جہاں بے لباس رہتا ہے  <e>
<s> اپنے سائے کو بھی اسیر بنا  <m> بہتے پانی پہ اک لکیر بنا  <e>
<s> صرف خیرات حرف و صوت کی دے  <m> شہر فن کا مجھے امیر بنا  <e>
<s> شوخ تتلی ہے گر ہدف پہ ترے  <m> گل کے ریشوں سے ایک تیر بنا  <e>
<s> مجھ کو کشکول کے بغیر ہی دے  <m> اک گداگر نہیں فقیر بنا  <e>
<s> منزل بے نشاں سے کیا حاصل  <m> گم شدہ کارواں سے کیا حاصل  <e>
<s> تنگ ہوتی زمیں کا ٹکڑا دے  <m> وسعت آسماں سے کیا حاصل  <e>
<s> کیا کریں جب کہ بجھ گئیں آنکھیں  <m> رونق بے کراں سے کیا حاصل  <e>
<s> داد خواہی کا حق بھی چھین لیا  <m> اب کہ دارالاماں سے کیا حاصل  <e>
<s> لمس رشتوں کا پائیں دیواریں  <m> گھر عطا کر مکاں سے کیا حاصل  <e>
<s> لٹ گئیں جب مری متاع حیات  <m> دولت دیگراں سے کیا حاصل  <e>
<s> ابر کا سر پہ سائباں بھی تو ہو  <m> صحبت یاد رفتگاں بھی تو ہو  <e>
<s> ٹوٹے کیسے یہاں سکوت سخن  <m> شہر میں کوئی ہم زباں بھی تو ہو  <e>
<s> چاند تارے لئے کہاں ٹانکیں  <m> اپنے حصے میں آسماں بھی تو ہو  <e>
<s> میز گلدان تتلیاں کھڑکی  <m> ایسے منظر میں ایک مکاں بھی تو ہو  <e>
<s> عکس چہرے سے چھانٹنا ہے اگر  <m> ایک آئینہ درمیاں بھی تو ہو  <e>
<s> جسم پر کھردری سی چھال اگا  <m> آنکھ کی پتلیوں میں بال اگا  <e>
<s> تیر برسا ہی چاہتے ہیں سنبھل  <m> اپنے ہاتھوں میں ایک ڈھال اگا  <e>
<s> کاٹ آگاہیوں کی فصل مگر  <m> ذہن میں کچھ نئے سوال اگا  <e>
<s> دوش و فردا کو ڈال گڈھے میں  <m> کھاد سے ان کی روز حال اگا  <e>
<s> بڑھی جاتی ہیں مانس کی فصلیں  <m> ان زمینوں پہ کچھ اکال اگا  <e>
<s> چکھ چکا ذائقے عروجوں کے  <m> اب زباں پر کوئی زوال اگا  <e>
<s> کب ہمیں خود پہ اعتبار آیا  <m> بس ترے نام سے قرار آیا  <e>
<s> زمزمہ خواں جو تیرے حسن کا تھا  <m> مجھ کو اس پر بھی کیسا پیار آیا  <e>
<s> کیسا خوں راستوں میں بہتا ہے  <m> کیسی بستی ہے کیا دیار آیا  <e>
<s> اس کے وعدے تو صرف وعدے تھے  <m> پھر بھی ہر بار اعتبار آیا  <e>
<s> اس کا نیزہ تھا اور مرا سر تھا  <m> اور اک خوش گوار منظر تھا  <e>
<s> کتنی آنکھوں سے ہو کے گزرا وہ  <m> اک تماشہ جو صرف پل بھر تھا  <e>
<s> دل کے رشتوں کی بات کرتے ہو  <m> ایک شیشہ تھا ایک پتھر تھا  <e>
<s> انگلیوں کے نشان بول پڑے  <m> کون قاتل تھا کس کا خنجر تھا  <e>
<s> ہم اصولوں کی بات کرتے رہے  <m> اور وہ تھا کہ اپنی ضد پر تھا  <e>
<s> شدت کرب سے کراہ اٹھا  <m> جب اٹھا درد بے پناہ اٹھا  <e>
<s> میرے آگے چلا نہ زور طلسم  <m> میرے پیچھے غبار راہ اٹھا  <e>
<s> بے سبب رات بھر چراغ جلے  <m> میں دھواں بن کے خواہ مخواہ اٹھا  <e>
<s> دل بغاوت پہ کب تھا آمادہ  <m> سر تھا جو پیش بادشاہ اٹھا  <e>
<s> چھوڑ دے آج شرم کا دامن  <m> اے پری زاد اب نگاہ اٹھا  <e>
<s> مجھ سے قائم تھی بزم کی رونق  <m> میں اٹھا فرش خانقاہ اٹھا  <e>
<s> اے جہانگیر اپنا عدل تو دیکھ  <m> کوئی بھر کر یہاں سے آہ اٹھا  <e>
<s> جو ہمارے سفر کا قصہ ہے  <m> وہ تری رہ گزر کا قصہ ہے  <e>
<s> صبح تک ختم ہو ہی جائے گا  <m> زندگی رات بھر کا قصہ ہے  <e>
<s> دل کی باتیں زباں پہ کیوں لاؤ  <m> گھر میں رہنے دو گھر کا قصہ ہے  <e>
<s> کوئی تلوار کیا بتائے گی  <m> دوش کا اور سر کا قصہ ہے  <e>
<s> ہوش آ جائے تو سناؤں گا  <m> چشم دیوانہ گر کا قصہ ہے  <e>
<s> چلتے رہنا تو کوئی بات نہ تھی  <m> صرف سمت سفر کا قصہ ہے  <e>
<s> جیتے جی ختم ہو نہیں سکتا  <m> زندگی عمر بھر کا قصہ ہے  <e>
<s> شام کو ہم سنائیں گے تم کو  <m> شب غم کی سحر کا قصہ ہے  <e>
<s> تیرے نقش قدم کی بات نہیں  <m> صرف شمس و قمر کا قصہ ہے  <e>
<s> دامن خشک لاؤ پھر سننا  <m> یہ مری چشم تر کا قصہ ہے  <e>
<s> چند تنکے نہ تھے نشیمن کے  <m> باغ و شاخ و شجر کا قصہ ہے  <e>
<s> حلق میں چبھ رہے ہیں کانٹے سے  <m> لب پہ گل ہائے تر کا قصہ ہے  <e>
<s> میری بربادیوں کا حال نہ پوچھ  <m> ایک نیچی نظر کا قصہ ہے  <e>
<s> تم نے رسم جفا اٹھا دی ہے  <m> ہمیں کس جرم کی سزا دی ہے  <e>
<s> شمع امید کیوں جلا دی ہے  <m> عشق تاریکیوں کا عادی ہے  <e>
<s> آپ نے خود مجھے صدا دی ہے  <m> یا مری قوت ارادی ہے  <e>
<s> ہم تو مدت کے مر گئے ہوتے  <m> موت نے زندگی بڑھا دی ہے  <e>
<s> اب دعا پر بھی اعتماد نہیں  <m> نا مرادی سی نا مرادی ہے  <e>
<s> تجھ سا بیداد گر کہاں ہوگا  <m> لب ہر زخم نے دعا دی ہے  <e>
<s> مختلف ہیں تصورات جمال  <m> یہ عقیدہ بھی انفرادی ہے  <e>
<s> دیکھ فطرت کی بزم آرائی  <m> خاک پر چاندنی بچھا دی ہے  <e>
<s> یہ جو چھوٹی سی ہے کلی سر شاخ  <m> باغ کی باد شاہزادی ہے  <e>
<s> لب تصویر دوست کچھ تو بتا  <m> کس نے یہ خامشی سکھا دی ہے  <e>
<s> پیار کہنے کی بات ہوتی ہے  <m> بات یہ بے ثبات ہوتی ہے  <e>
<s> دن اگر مشغلوں میں گزرے بھی  <m> تیری یادوں میں رات ہوتی ہے  <e>
<s> روز تو دور ہوتا جاتا ہے  <m> روز تجھ سے ہی بات ہوتی ہے  <e>
<s> معجزہ ہے تری نگاہوں کا  <m> موت کی روز مات ہوتی ہے  <e>
<s> جسم کتنا بھی چاہے چھلنی ہو  <m> درد دل سے نجات ہوتی ہے  <e>
<s> اے مری موت تو جو ساتھ رہے  <m> زندگی میرے ساتھ ہوتی ہے  <e>
<s> وصف سورج ہے روشنی کیا ہے  <m> تو اگر ہے تو زندگی کیا ہے  <e>
<s> خود سے تیری ہی گفتگو ہے میاں  <m> ذکر تیرا ہے شاعری کیا ہے  <e>
<s> کون جانے کہ یہ مری دنیا  <m> میرے بارے میں سوچتی کیا ہے  <e>
<s> تیرا آنا ہے اور جانا ہے  <m> گفتگو کیا ہے خامشی کیا ہے  <e>
<s> خواب میں بھی اسے نہ چھو پائے  <m> ہم سے پوچھو کہ بے بسی کیا ہے  <e>
<s> اس کے لہجے سے سر نکلتے ہیں  <m> ساز کیا ہے یہ بانسری کیا ہے  <e>
<s> جسم سے رہ گزر بناتے ہیں  <m> آ محبت کو شر بناتے ہیں  <e>
<s> صرف دیوار و در بناتے ہیں  <m> اور دعویٰ ہے گھر بناتے ہیں  <e>
<s> خود کو بار دگر بناتے ہیں  <m> اور اب سوچ کر بناتے ہیں  <e>
<s> آج لکڑی کے جوڑ کر تختے  <m> ڈوب جانے کا ڈر بناتے ہیں  <e>
<s> جن کے پاؤں وہ کاٹ لیتے ہیں  <m> ان کے جسموں پہ سر بناتے ہیں  <e>
<s> یہ لٹیرے ہی میرے محسن ہیں  <m> بند گلیوں میں در بناتے ہیں  <e>
<s> اس نے اڑنا ہے اور سمتوں میں  <m> آئیے بال و پر بناتے ہیں  <e>
<s> ہم نے جانا نہیں کہیں بھی تو  <m> کیوں یہ راہ سفر بناتے ہیں  <e>
<s> زندہ آنکھوں میں بے حسی روشن  <m> مردہ چہروں پہ تازگی روشن  <e>
<s> ان نصیبوں پہ روز ہو ماتم  <m> ان کی محفل میں روشنی روشن  <e>
<s> خود میں اس کو بجھا دیا میں نے  <m> پھر ہوا مجھ میں اور بھی روشن  <e>
<s> بے وفا تھا مگر بچھڑنے پر  <m> اس کی آنکھوں میں تھی نمی روشن  <e>
<s> عادتاً سب سے بات کرتی ہوں  <m> اس کی رہتی مگر کمی روشن  <e>
<s> اس کے چہرے سے چھن کے آتی ہے  <m> تب ہی لگتی ہے چاندنی روشن  <e>
<s> یوں ہی روشن رہیں وہ سب چہرے  <m> جن کے دم سے ہے زندگی روشن  <e>
<s> یہی کاغذ یہی قلم ہوگا  <m> روز اک واقعہ رقم ہوگا  <e>
<s> ابھی بھیگیں گی اور بھی پلکیں  <m> ابھی آنچل کچھ اور نم ہوگا  <e>
<s> میری حالت اسے نہ بتلانا  <m> وہ سنے گا تو اس کو غم ہوگا  <e>
<s> میرے خوابوں کا میری آنکھوں میں  <m> کیا وجود اور کیا عدم ہوگا  <e>
<s> خود کو اہل وفا سمجھتے ہیں  <m> اوروں کو بے وفا سمجھتے ہیں  <e>
<s> پار کشتی لگا کے دکھلائیں  <m> خود کو گر ناخدا سمجھتے ہیں  <e>
<s> خامیاں دوسروں کی گنوائیں  <m> خود کو جو پارسا سمجھتے ہیں  <e>
<s> کہہ بھی ڈالیں زبان سے اپنی  <m> جو برا یا بھلا سمجھتے ہیں  <e>
<s> اک نئی زندگی ہے بعد از مرگ  <m> لوگ اسے انتہا سمجھتے ہیں  <e>
<s> حرص و طمع کی دوڑ جاری ہے  <m> سب اسی میں بقا سمجھتے ہیں  <e>
<s> جب کبھی حادثات نے مارا  <m> یوں لگا کائنات نے مارا  <e>
<s> وہ جو منصور کی ادا ٹھہری  <m> اس کو اظہار ذات نے مارا  <e>
<s> لوگ دنیا کا غم اٹھاتے ہیں  <m> ہم کو چھوٹی سی بات نے مارا  <e>
<s> ہم نہ منہ پھیر کر گزر پائے  <m> چند لمحوں کے سات نے مارا  <e>
<s> دن تو کٹ ہی گیا تھا ان کا مگر  <m> کم نصیبوں کو رات نے مارا  <e>
<s> موت کا دم صبا غنیمت ہے  <m> ورنہ پل پل حیات نے مارا  <e>
<s> یوں تو اک عمر ساتھ ساتھ ہوئی  <m> جسم کی روح سے نہ بات ہوئی  <e>
<s> کیوں خیالوں میں روز آتے ہیں  <m> اک ملاقات جن کے ساتھ ہوئی  <e>
<s> کتنا سوچا تھا دل لگائیں گے  <m> سوچتے سوچتے حیات ہوئی  <e>
<s> لاکھ تاکید حسن کرتا رہا  <m> عشق سے خاک احتیاط ہوئی  <e>
<s> اک فقط وصل کا نہ وقت ہوا  <m> دل ہوا روز روز رات ہوئی  <e>
<s> کیا بتائیں بساط ذرہ کی  <m> ذرہ ذرہ سے کائنات ہوئی  <e>
<s> شاید آئی ہے رت چناؤ کی  <m> کل جو کوچے میں واردات ہوئی  <e>
<s> کیوں یہ حسرت تھی دل لگانے کی  <m> تھی نہ ہمت اگر نبھانے کی  <e>
<s> مانگ کر ہم سے لے لیا ہوتا  <m> کیا ضرورت تھی دل چرانے کی  <e>
<s> کون آئے گا بھول کر رستہ  <m> دل کو کیوں ضد ہے گھر سجانے کی  <e>
<s> رنگ تم بھی بدلتے ہو پل پل  <m> خوب تصویر ہو زمانے کی  <e>
<s> کیا مزا ان سے روٹھنے کا سدا  <m> جن کو فرصت نہیں منانے کی  <e>
<s> دل نہ مانا منا کے دیکھ لیا  <m> لاکھ سمجھا بجھا کے دیکھ لیا  <e>
<s> لوگ کہتے ہیں دل لگانا جسے  <m> روگ وہ بھی لگا کے دیکھ لیا  <e>
<s> بے وفائی ہے تیری رگ رگ میں  <m> آزما آزما کے دیکھ لیا  <e>
<s> زخم دل کا ہے لا دوا یارو  <m> چارہ گر کو دکھا کے دیکھ لیا  <e>
<s> ان سے نبھتا نہیں کوئی رشتہ  <m> دوست دشمن بنا کے دیکھ لیا  <e>
<s> شہر صحرا ہے گھر بیاباں ہے  <m> دل کسی انجمن کا خواہاں ہے  <e>
<s> مجھ سے کہتی ہیں وہ اداس آنکھیں  <m> زندگی بھر کی سب تھکن یاں ہے  <e>
<s> خواب ٹوٹے پڑے ہیں سب میرے  <m> میں ہوں اور حیرتوں کا ساماں ہے  <e>
<s> ہر مسرت گندھی ہوئی دکھ میں  <m> ارض اضداد دشت امکاں ہے  <e>
<s> تو سمندر کی بے کناری دیکھ  <m> اس میں معیار ظرف پنہاں ہے  <e>
<s> ہیں روا سارے ناروا اس کو  <m> یہ نئے موسموں کا انساں ہے  <e>
<s> مر کے پہنچا تو ہوں لب دریا  <m> خالی اب تشنگی کا داماں ہے  <e>
<s> دل کا کھونا بہت ضروری ہے  <m> عشق ہونا بہت ضروری ہے  <e>
<s> اتنا آساں نہیں ہے پا لینا  <m> پہلے کھونا بہت ضروری ہے  <e>
<s> جس کے سینے میں درد ٹھہرا ہو  <m> اس کا رونا بہت ضروری ہے  <e>
<s> ان سے ہونی ہیں خواب میں باتیں  <m> میرا سونا بہت ضروری ہے  <e>
<s> صرف یادوں سے گھر نہیں بنتا  <m> تیرا ہونا بہت ضروری ہے  <e>
<s> اس کی یادیں مہکتی رہتی ہیں  <m> میری سانسیں مہکتی رہتی ہیں  <e>
<s> اس کو دیکھا تھا خواب میں اک دن  <m> اب بھی آنکھیں مہکتی رہتی ہیں  <e>
<s> وو مرے ساتھ تو نہیں ہے مگر  <m> اس کی باتیں مہکتی رہتی ہیں  <e>
<s> اس کی چاہت کے پھول کھلتے ہیں  <m> دل کی شاخیں مہکتی رہتی ہیں  <e>
<s> یوں دھڑکتا ہے کوئی سینہ میں  <m> میری راتیں مہکتی رہتی ہیں  <e>
<s> رات اندر اتر کے دیکھا ہے  <m> کتنا حیران کن تماشا ہے  <e>
<s> ایک لمحے کو سوچنے والا  <m> ایک عرصے کے بعد بولا ہے  <e>
<s> میرے بارے میں جو سنا تو نے  <m> میری باتوں کا ایک حصہ ہے  <e>
<s> شہر والوں کو کیا خبر کہ کوئی  <m> کون سے موسموں میں زندہ ہے  <e>
<s> جا بسی دور بھائی کی اولاد  <m> اب وہی دوسرا قبیلہ ہے  <e>
<s> بانٹ لیں گے نئے گھروں والے  <m> اس حویلی کا جو اثاثہ ہے  <e>
<s> کیوں نہ دنیا میں اپنی ہو وہ مگن  <m> اس نے کب آسمان دیکھا ہے  <e>
<s> وہ حقیقت میں ایک لمحہ تھا  <m> جس کا دوران یہ زمانہ تھا  <e>
<s> میری نظروں سے گر پڑی ہے زمیں  <m> کیوں بلندی نے اس کو دیکھا تھا  <e>
<s> کیسی پیوند کار ہے فطرت  <m> منتشر ہو کے بھی میں یکجا تھا  <e>
<s> روشنی ہے کسی کے ہونے سے  <m> ورنہ بنیاد تو اندھیرا تھا  <e>
<s> جب بھی دیکھا نیا لگا مجھ کو  <m> کیا تماشا جہان کہنہ تھا  <e>
<s> اس نے محدود کر دیا ہم کو  <m> کوئی ہم سے یہاں زیادہ تھا  <e>
<s> جب کہ سورج تھا پالنے والا  <m> چاند سے کیا لہو کا رشتہ تھا  <e>
<s> مر گیا جو بھی اس کے بارے میں  <m> دھیان پڑتا نہیں کہ زندہ تھا  <e>
<s> یہیں پیدا یہیں جوان ہوا  <m> اس کے لب پر کہاں کا قصہ تھا  <e>
<s> کوئی گنجان تھا کوئی ویران  <m> کوئی جنگل کسی میں صحرا تھا  <e>
<s> عمر ساری وہ نیند میں بولا  <m> چند لمحوں کو کوئی جاگا تھا  <e>
<s> کہیں جانے کی سب نے باتیں کیں  <m> کیسے آتے ہیں کون بولا تھا  <e>
<s> ساری الجھن اسی سے پیدا ہوئی  <m> وہ جو واحد ہے بے تحاشا تھا  <e>
<s> دوڑتے پھر رہے تھے سارے لوگ  <m> جب کہ ان کو یہیں پہ رہنا تھا  <e>
<s> تجھ کو لانا حصار میں اپنے  <m> میرا ادنیٰ سا اک کرشمہ تھا  <e>
<s> فرق گہرائی اور پستی میں  <m> کسی بلندی سے دیکھ پایا تھا  <e>
<s> اس کی تفصیل میں تھا سرگرداں  <m> ذہن میں مختصر سا خاکہ تھا  <e>
<s> پاس آ کر اسے ہوا معلوم  <m> میں اکیلا نہیں تھا تنہا تھا  <e>
<s> کتنے فیصد تھے جاگنے والے  <m> کتنے لوگوں کو ہوش آیا تھا  <e>
<s> چار سو حسرتوں کی پہنائی  <m> زندگی کس طرف چلی آئی  <e>
<s> آ غم زندگی کہاں ہے تو  <m> آرزو لے رہی ہے انگڑائی  <e>
<s> پھر وہی تیرہ بختیاں اپنی  <m> پھر شب غم ہے اور تنہائی  <e>
<s> غور کیجے تو یاد آئے گا  <m> تھی کبھی آپ سے شناسائی  <e>
<s> جائیے آپ کوئی بات نہیں  <m> آنکھ تھی بے خودی میں بھر آئی  <e>
<s> جب ترا انتظار ہوتا ہے  <m> دل بہت بے قرار ہوتا ہے  <e>
<s> دل پہ چلتا ہے اختیار ان کا  <m> جب یہ بے اختیار ہوتا ہے  <e>
<s> عشق ہوتا ہے حسن کا ہم سر  <m> جب یہ خود اختیار ہوتا ہے  <e>
<s> وہ مجھے بے قرار کرنے کو  <m> پہلے خود بے قرار ہوتا ہے  <e>
<s> حرص شہرت نہیں تو رونا کیوں  <m> نالہ بھی اشتہار ہوتا ہے  <e>
<s> دوست کہہ کر نہ دے فریب اے دوست  <m> دوست پر اعتبار ہوتا ہے  <e>
<s> عشق الزام بھی تو ہوتا ہے  <m> یہ برا کام بھی تو ہوتا ہے  <e>
<s> دوستی کچھ مجھی کو تم سے نہیں  <m> یہ مرض عام بھی تو ہوتا ہے  <e>
<s> نہیں تکلیف ہی محبت میں  <m> اس میں آرام بھی تو ہوتا ہے  <e>
<s> وعدہ کرنے میں پھر تأمل کیا  <m> ہاں تمہیں کام بھی تو ہوتا ہے  <e>
<s> رات دن درد ہی نہیں رہتا  <m> دل کو آرام بھی تو ہوتا ہے  <e>
<s> نشۂ حسن اور پھر کب تک  <m> بادۂ خام بھی تو ہوتا ہے  <e>
<s> نام پر تیرے کیوں نہ آتا پیار  <m> پیار کا نام بھی تو ہوتا ہے  <e>
<s> کیا تعجب جو ہو وصال میں وصل  <m> کام میں کام بھی تو ہوتا ہے  <e>
<s> یوں تو ملنے کو اک زمانہ ملا  <m> نہ ملا ہاں وہ بے وفا نہ ملا  <e>
<s> آشنائی میں کچھ مزا نہ ملا  <m> آشنا درد آشنا نہ ملا  <e>
<s> جب ملے وہ کھچے تنے ہی ملے  <m> لطف ملنے کا اک ذرا نہ ملا  <e>
<s> ہم نوا سب خزاں کے آتے ہی  <m> ایسے پتہ ہوئے پتا نہ ملا  <e>
<s> کھو کے دل کو ہم اس قدر خوش ہیں  <m> جیسے قارون کا خزانہ ملا  <e>
<s> شاد کیا ہوں حصول جنت پر  <m> کہ رپئے میں سے ایک آنا ملا  <e>
<s> عاشقی کیا ہے سچ جو پوچھو تو  <m> ہم کو مرنے کا اک بہانہ ملا  <e>
<s> زندگانی تھی یا پریشانی  <m> سب کیا اور کچھ مزا نہ ملا  <e>
<s> روئیے اس کی بد نصیبی پر  <m> ڈھونڈھنے پر جسے خدا نہ ملا  <e>
<s> مجھ سے ملنے میں کیا برائی ہے  <m> آپ کے دل کا مدعا نہ ملا  <e>
<s> مل گیا دل جو ہم سے ملنا تھا  <m> آنکھ اب ہم سے تو ملا نہ ملا  <e>
<s> کھچ کے ملنا بھی کوئی ملنا ہے  <m> ایک ہے وہ جو یوں ملا نہ ملا  <e>
<s> درد فرقت کو کیا کرے کوئی  <m> ہائے عادت کو کیا کرے کوئی  <e>
<s> دل کی حسرت کو کیا کرے کوئی  <m> اس مصیبت کو کیا کرے کوئی  <e>
<s> پیار کرنے سے عار ہے تو کہو  <m> اچھی صورت کو کیا کرے کوئی  <e>
<s> دوستوں کو تو روکوں شوخی سے  <m> ساری خلقت کو کیا کرے کوئی  <e>
<s> چشم و دل سے چھپاؤں درد نہاں  <m> رنگ صورت کو کیا کرے کوئی  <e>
<s> اپنے دل کا تو خون کر ڈالوں  <m> ان کی صورت کو کیا کرے کوئی  <e>
<s> ان کا فرمان ہے کہ آہ و فغاں  <m> ما بدولت کو کیا کرے کوئی  <e>
<s> ناصحوں کو سلام بھی کر لوں  <m> اس نصیحت کو کیا کرے کوئی  <e>
<s> آرزو ہے تو خوف بھی کچھ ہے  <m> پاک نیت کو کیا کرے کوئی  <e>
<s> تجھ میں جو بات چاہیے وہ نہیں  <m> لے کے صورت کو کیا کرے کوئی  <e>
<s> وہ خفا ہوں تو میں خطا کر لوں  <m> چھیڑ حجت کو کیا کرے کوئی  <e>
<s> مہرباں ہیں جناب دل اس پر  <m> ایسے حضرت کو کیا کرے کوئی  <e>
<s> میری تقریر میں تو ہے تاثیر  <m> تیری صحبت کو کیا کرے کوئی  <e>
<s> نام بھی ان کا ہم نہیں لیتے  <m> اب شرارت کو کیا کرے کوئی  <e>
<s> چھوڑ ہر ایک کو برا کہنا  <m> ایسی صورت پہ تجھ کو کیا کہنا  <e>
<s> بے وفاؤں کو با وفا کہنا  <m> آپ کی بات واہ کیا کہنا  <e>
<s> تم نے کیا عیب ہم میں دیکھا ہے  <m> دیکھو اچھا نہیں برا کہنا  <e>
<s> میں نے کیا کیا کہا ہے لوگوں سے  <m> ایک بار اور پھر ذرا کہنا  <e>
<s> جانتے کب ہیں مجھ کو اپنا دوست  <m> مانتے کب ہیں وہ مرا کہنا  <e>
<s> مجھ کو غصے سے دیکھ کر نہ رکو  <m> دل میں جو کچھ بھی آ گیا کہنا  <e>
<s> میں محبت میں کیا کروں انصاف  <m> کوئی انصاف سے ذرا کہنا  <e>
<s> آپ کو آج تک نہیں آیا  <m> واقعہ سب سے ایک سا کہنا  <e>
<s> خوب نقلیں اتارتے ہیں آپ  <m> آفریں واہ واہ کیا کہنا  <e>
<s> کیا کہا میں کبھی نہیں سنتا  <m> اور پھر اس پہ آپ کا کہنا  <e>
<s> ان کو کہنا سلام اے قاصد  <m> اور دربان کو دعا کہنا  <e>
<s> تیرے قول و قرار کی باتیں  <m> کچھ نہیں اعتبار کی باتیں  <e>
<s> آپ کا منہ ہے ورنہ ہم سنتے  <m> دشمن بد شعار کی باتیں  <e>
<s> پورا کرنا نہ کرنا وعدے کا  <m> ہیں ترے اختیار کی باتیں  <e>
<s> دیکھنے کو تو بھولے بھالے ہو  <m> ہیں مگر ہوشیار کی باتیں  <e>
<s> کام تیرے دغا فریب کے کام  <m> باتیں ایمان دار کی باتیں  <e>
<s> شمع حسرت جلا گئے آنسو  <m> رونق دل بڑھا گئے آنسو  <e>
<s> ضبط غم کی شکستگی مت پوچھ  <m> ان کی آنکھوں میں آ گئے آنسو  <e>
<s> آ گئی کام دل کی بے تابی  <m> خلش غم بڑھا گئے آنسو  <e>
<s> تھم گئے جب فراق میں نالے  <m> دل میں طوفاں اٹھا گئے آنسو  <e>
<s> جس کو دل سے لگا کے رکھا تھا  <m> وہ خزانہ لٹا گئے آنسو  <e>
<s> کیا قیامت تھی پردہ داریٔ غم  <m> مسکراتے ہی آ گئے آنسو  <e>
<s> خواب آنکھوں میں تم سجاؤ تو  <m> کاغذی کشتیاں بناؤ تو  <e>
<s> دن کا سورج ہے کس گمان میں اب  <m> لو دئے کی ذرا بڑھاؤ تو  <e>
<s> ایک تتلی بھٹک رہی ہے یہاں  <m> رخ سے آنچل ذرا ہٹاؤ تو  <e>
<s> ارے صاحب سنو ذرا ٹھہرو  <m> میرا دل ساتھ لے کے جاؤ تو  <e>
<s> رنگ ساڑی کا اور نکھرے گا  <m> پھول گیندے کا اک لگاؤ تو  <e>
<s> آج موسم بھی خوب ٹھہرا ہے  <m> ایک چائے کا کپ بناؤ تو  <e>
<s> سارا منظر سمجھ میں آئے گا  <m> آنکھ کا زاویہ بناؤ تو  <e>
<s> زخم شدت میں مسکرا رہے تھے  <m> حضرت میر یاد آ رہے تھے  <e>
<s> یہ وہ پاگل ہے جس کا ذکر کیا  <m> وہ تعارف مرا کرا رہے تھے  <e>
<s> کس قدر شوخ ان کا لہجہ تھا  <m> ہم تو بس دیکھتے ہی جا رہے تھے  <e>
<s> کیا کوئی زخم دل پہ کھا بیٹھے  <m> تم جو غالب کو گنگنا رہے تھے  <e>
<s> ہم تو دہلیز سے ہی لوٹ آئے  <m> وہ بھی محفل سے اٹھ کے جا رہے تھے  <e>
<s> کر کے تنقید میرے لہجے پہ  <m> کم سخن مرتبہ بڑھا رہے تھے  <e>
<s> حسن پھر شوخیٔ وفا توبہ  <m> ایک کافر نیا خدا توبہ  <e>
<s> ان سے کس منہ سے شکوۂ بیداد  <m> زندگی خود ہے اک جفا توبہ  <e>
<s> ضبط کی کوششیں تو کیں میں نے  <m> ہر نظر تھی خود التجا توبہ  <e>
<s> وہ بھی مجبور التفات ہوئے  <m> دل نے اس طرح رو دیا توبہ  <e>
<s> دل پھر اس پر یہ شوق بے پایاں  <m> عفو کیجے ہوئی خطا توبہ  <e>
<s> آہٹوں سے دماغ جلتا ہے  <m> آج سکہ ہوا کا چلتا ہے  <e>
<s> تھرتھراتی ہے لو مشیت کی  <m> ایک محشر فضا میں پلتا ہے  <e>
<s> سر اٹھاتے ہیں نقش پاؤں تلے  <m> سایہ جب آدمی کا ڈھلتا ہے  <e>
<s> رنگ چنتا ہے ذہن بلور  <m> جسم جب دھوپ سے پگھلتا ہے  <e>
<s> اپنے محور پہ شام تک سورج  <m> کتنے ہی زاویے بدلتا ہے  <e>
<s> کر کے پتھر سے پاش پاش ہمیں  <m> شہر کا شہر ہاتھ ملتا ہے  <e>
<s> رسم مہر و وفا کی بات کریں  <m> پھر کسی دل ربا کی بات کریں  <e>
<s> سخت بیگانۂ حیات ہے دل  <m> آؤ اس آشنا کی بات کریں  <e>
<s> زلف و رخسار کے تصور میں  <m> حسن و ناز و ادا کی بات کریں  <e>
<s> گیسوؤں کے فسانے دہرائیں  <m> اپنے بخت رسا کی بات کریں  <e>
<s> مدعائے وفا کسے معلوم  <m> دل بے مدعا کی بات کریں  <e>
<s> کشتئ دل کا ناخدا دل ہے  <m> کیوں کسی ناخدا کی بات کریں  <e>
<s> بھول جائیں جہاں کے جور و ستم  <m> اپنی مہر و وفا کی بات کریں  <e>
<s> ہم سے آزردہ ہے تبسم دوست  <m> اسی حسن ادا کی بات کریں  <e>
<s> جان دے کر وفا میں نام کیا  <m> زندگی بھر میں ایک کام کیا  <e>
<s> بے نقاب آ گیا سر محفل  <m> یار نے آج قتل عام کیا  <e>
<s> آسماں بھی اسے ستا نہ سکا  <m> تو نے جس دل کو شاد کام کیا  <e>
<s> عشق بازی تھا کام رندوں کا  <m> تو نے اس خاص شے کو عام کیا  <e>
<s> اب کے یونہی گزر گئی برسات  <m> ہم نے خالی نہ ایک جام کیا  <e>
<s> زندگی کیا ہے اک سفر کے سوا  <m> ایک دشوار رہ گزر کے سوا  <e>
<s> کیا ملا تشنۂ محبت کو  <m> ایک محروم سی نظر کے سوا  <e>
<s> عشق کے درد کی دوا کیا ہے  <m> سب سمجھتے ہیں چارہ گر کے سوا  <e>
<s> کچھ نہیں غم گساریٔ احباب  <m> اہتمام غم دگر کے سوا  <e>
<s> کتنی تنہا تھیں عقل کی راہیں  <m> کوئی بھی تھا نہ چارہ گر کے سوا  <e>
<s> دولت سجدہ ہو سکی نہ نصیب  <m> اور بھی در تھے تیرے در کے سوا  <e>
<s> کچھ نہیں ہے فسوں طرازی حسن  <m> عشق کی شوخئ نظر کے سوا  <e>
<s> کاوش بیش و کم کی بات نہ کر  <m> چھوڑ دام و درم کی بات نہ کر  <e>
<s> دیکھ کیا کر رہے ہیں اہل زمیں  <m> آسماں کے ستم کی بات نہ کر  <e>
<s> اپنی آہ و فغاں کے سوز کو دیکھ  <m> ساز کے زیر و بم کی بات نہ کر  <e>
<s> یوں بھی طوفان غم ہزاروں ہیں  <m> عشق کی چشم نم کی بات نہ کر  <e>
<s> سخت الجھی ہیں زیست کی راہیں  <m> زلف کے پیچ و خم کی بات نہ کر  <e>
<s> آج سود و زیاں کا سودا ہے  <m> آج دیر و حرم کی بات نہ کر  <e>
<s> دیکھ فرہاد کی تنک نوشی  <m> وسعت جام جم کی بات نہ کر  <e>
<s> ہم نے دیکھا ہے ظرف اہل کرم  <m> ہم سے اہل کرم کی بات نہ کر  <e>
<s> شب کی رنگینیوں کا ذکر نہ چھیڑ  <m> حالت صبح دم کی بات نہ کر  <e>
<s> آج مت چھیڑ غم کے افسانے  <m> آج اے دوست غم کی بات نہ کر  <e>
<s> چھن نہ جائے ترا تبسم لب  <m> میرے درد و الم کی بات نہ کر  <e>
<s> میں بہاروں کے روپ میں گم تھا  <m> جب تجھے مجھ سے کچھ تبسم تھا  <e>
<s> تھا وہ اپنے ہی خوف کا محکوم  <m> جس کی آواز میں تحکم تھا  <e>
<s> وصل تیرا رہا نہ راز کہ صبح  <m> در و دیوار پر تبسم تھا  <e>
<s> میرے شعروں میں ڈھل سکا نہ کبھی  <m> جو مری روح میں ترنم تھا  <e>
<s> میں پیمبر نہ تھا مگر مجھ سے  <m> ماہ و خورشید کو تکلم تھا  <e>
<s> سب بہانے تھے کوچہ گردی کے  <m> کون تیری تلاش میں گم تھا  <e>
<s> فرد عصیاں کو وہ سیاہی دے  <m> جس کی وہ زلف بھی گواہی دے  <e>
<s> بے اماں نیم جاں ہوں میری جاں  <m> مجھ کو آغوش جاں پناہی دے  <e>
<s> اپنی زلفوں کے سائے میں مجھ کو  <m> ایک شب کی ستارہ جاہی دے  <e>
<s> دل کے اجڑے نگر کو کر آباد  <m> اس ڈگر کو بھی کوئی راہی دے  <e>
<s> میں نے تعمیر قصر شوق کیا  <m> تو اسے مژدۂ تباہی دے  <e>
<s> بخشنے والے گل رخوں کو جمال  <m> مجھ کو سامان خوش نگاہی دے  <e>
<s> میں اسیر گمان ظلمت ہوں  <m> اعتماد سحر نگاہی دے  <e>
<s> ایک اندوہ بے قیاس میں ہوں  <m> آگ ہوں خاک کے لباس میں ہوں  <e>
<s> کیا سکونت سرائے فانی کی  <m> ایک تعمیر بے اساس میں ہوں  <e>
<s> دور آب فرات فن ہے ہنوز  <m> کربلائے سخن کی پیاس میں ہوں  <e>
<s> کوئی سنتا تو قدر بھی کرتا  <m> ایک صحرائے ناسپاس میں ہوں  <e>
<s> دیکھے بلبل جو یار کی صورت  <m> پھر نہ دیکھے بہار کی صورت  <e>
<s> برق دیکھی ہو جس نے سو جانے  <m> مجھ دل بے قرار کی صورت  <e>
<s> دل ترستا ہے دیکھنے کو مرا  <m> خنجر آب دار کی صورت  <e>
<s> جو کوئی دیکھتا ہے روتا ہے  <m> مجھ دل داغ دار کی صورت  <e>
<s> ایک ہم سے تجھے نہیں اخلاص  <m> گھر بہ گھر تجھ کو ہر کہیں اخلاص  <e>
<s> رو سیاہی سوا نہیں حاصل  <m> نام سے مت کر اے نگیں اخلاص  <e>
<s> دیکھ تجھ زلف و رو کی الفت کو  <m> کرتے ہیں آج کفر و دیں اخلاص  <e>
<s> زور ہی ہم سے تیں رکھا پیارے  <m> واہ وا رحمت آفریں اخلاص  <e>
<s> مثل نقش قدم یہ رکھتی ہے  <m> تیرے در سے مری جبیں اخلاص  <e>
<s> گر تمنا گہر کی ہے تو کر  <m> چشم میری سے آستیں اخلاص  <e>
<s> جب نظر اس کی آن پڑتی ہے  <m> زندگی تب دھیان پڑتی ہے  <e>
<s> جھیل لیتے ہیں عاشق اے فرہاد  <m> جس کے سر جیسی آن پڑتی ہے  <e>
<s> ہے جفا سے غرض اسے اتنی  <m> کہ وفا امتحان پڑتی ہے  <e>
<s> نظر ان مہ وشاں کی ہے ظالم  <m> کیا غضب آن بان پڑتی ہے  <e>
<s> قد زاہد نظر میں چلے بعد  <m> اتری سی کچھ کمان پڑتی ہے  <e>
<s> بات اس دل کے درد کی یارو  <m> گفتگو میں ندان پڑتی ہے  <e>
<s> ایک کے منہ سے جس گھڑی نکلی  <m> پھر تو سو کی زبان پڑتی ہے  <e>
<s> لیکن اتنا کوئی کہے مجھ سے  <m> کبھو اس کے بھی کان پڑتی ہے  <e>
<s> بے ثباتی زمانے کی ناچار  <m> کرنی مجھ کو بیان پڑتی ہے  <e>
<s> گرم جوشیٔ دوستاں بہ نظر  <m> آتش کاروان پڑتی ہے  <e>
<s> دل سے پوچھا یہ میں کہ عشق کی راہ  <m> کس طرف مہربان پڑتی ہے  <e>
<s> کہا ان نے کہ نے بہ ہندستاں  <m> نے سوئے اصفہان پڑتی ہے  <e>
<s> یہ دوراہا جو کفر و دیں کا ہے  <m> دونوں کے درمیان پڑتی ہے  <e>
<s> مر گئے ہیں جو ہجر یار میں ہم  <m> سخت بیتاب ہیں مزار میں ہم  <e>
<s> تا دل کینہ ور میں پائیں جگہ  <m> خاک ہو کر ملے غبار میں ہم  <e>
<s> وہ تو سو بار اختیار میں آئے  <m> پر نہیں اپنے اختیار میں ہم  <e>
<s> کب ہوئے خار راہ غیر بھلا  <m> کیوں کھٹکتے ہیں چشم یار میں ہم  <e>
<s> کوئے دشمن میں ہو گئے پامال  <m> آمد و رفت بار بار میں ہم  <e>
<s> نعش پر تو خدا کے واسطے آ  <m> مر گئے تیرے انتظار میں ہم  <e>
<s> دل لیا جس نے بے وفائی کی  <m> رسم ہے کیا یہ دل ربائی کی  <e>
<s> تذکرہ صلح غیر کا نہ کرو  <m> بات اچھی نہیں لڑائی کی  <e>
<s> تم کو اندیشۂ گرفتاری  <m> یاں توقع نہیں رہائی کی  <e>
<s> وصل میں کس طرح ہوں شادی مرگ  <m> مجھ کو طاقت نہیں جدائی کی  <e>
<s> دل نہ دینے کا ہم کو دعویٰ ہے  <m> کس کو ہے لاف دل ربائی کی  <e>
<s> ایک دن تیرے گھر میں آنا ہے  <m> بخت و طالع نے گر رسائی کی  <e>
<s> دل لگایا تو ناصحوں کو کیا  <m> بات جو اپنے جی میں آئی کی  <e>
<s> آخر کار مے پرست ہوا  <m> شان ہے اس کی کبریائی کی  <e>
<s> عشق کی میرے جو شہرت ہو گئی  <m> یار سے مجھ کو ندامت ہو گئی  <e>
<s> خاک عرض مدعا اس سے کروں  <m> جس کو باتوں میں کدورت ہو گئی  <e>
<s> یاں سے جانے کو ہیں وہ آچک کہیں  <m> کیا بلا اے ابر رحمت ہو گئی  <e>
<s> اب ستم اغیار پر کرنے لگے  <m> میرے مر جانے سے عبرت ہو گئی  <e>
<s> جلوۂ معنی نظر آنے لگا  <m> پیتے پیتے مے یہ صورت ہو گئی  <e>
<s> ان کی باتیں اس نے بھی چھپ کر سنیں  <m> آج ناصح کو نصیحت ہو گئی  <e>
<s> منع وصل غیر پر ہنس کر کہا  <m> بارے اب تم کو بھی غیرت ہو گئی  <e>
<s> بوئے گل اس گل کی بو کے روبرو  <m> فی الحقیقت بے حقیقت ہو گئی  <e>
<s> محو ہوں میں جو اس ستم گر کا  <m> ہے گلہ اپنے حال ابتر کا  <e>
<s> حال لکھتا ہوں جان مضطر کا  <m> رگ بسمل ہے تار مسطر کا  <e>
<s> آنکھ پھرنے سے تیری مجھ کو ہوا  <m> گردش دہر دور ساغر کا  <e>
<s> شعلہ رو یار شعلہ رنگ شراب  <m> کام یاں کیا ہے دامن تر کا  <e>
<s> شوق کو آج بے قراری ہے  <m> اور وعدہ ہے روز محشر کا  <e>
<s> نقش تسخیر غیر کو اس نے  <m> خوں لیا تو مرے کبوتر کا  <e>
<s> میری ناکامی سے فلک کو حصول  <m> کام ہے یہ اسی ستم گر کا  <e>
<s> اس نے عاشق لکھا عدو کو لقب  <m> ہائے لکھا مرے مقدر کا  <e>
<s> کب نگہ اس کی عشوہ بار نہیں  <m> کب نگاہیں کرشمہ زار نہیں  <e>
<s> غیر پر رحم یہ کسے آیا  <m> تم تو مانا ستم شعار نہیں  <e>
<s> یاں فغاں سے لہو ٹپکتا ہے  <m> میں نواسنج شاخسار نہیں  <e>
<s> کلفت دل سے ہے جو آلودہ  <m> گوہر اشک آبدار نہیں  <e>
<s> ہم ہیں ایسے فراخ رو درویش  <m> محفل پادشہ سے عار نہیں  <e>
<s> نہ جلا خانۂ عدو تو نہ ہنس  <m> شعلۂ آہ ہے شرار نہیں  <e>
<s> باغ بے صرفہ چل کے کیا کیجے  <m> جن سے تھی باغ کی بہار نہیں  <e>
<s> بادہ بیہودہ پی کے کیا کیجے  <m> اب وہ ساقی نہیں وہ یار نہیں  <e>
<s> اے منجم عبث یہ نادانی  <m> تو کچھ اندازہ دان کار نہیں  <e>
<s> تو روش یاب مہر و ماہ غلط  <m> تو اداسنج روزگار نہیں  <e>
<s> واقف اسرار آسمانی سے  <m> جز حریفان بادہ خوار نہیں  <e>
<s> تم سے اب کامیاب اور ہی ہے  <m> آہ ہم پر عذاب اور ہی ہے  <e>
<s> اس کو آئینہ کب پہنچتا ہے  <m> حسن کی آب و تاب اور ہی ہے  <e>
<s> رند واعظ سے کیوں کہ سربر ہو  <m> اس کی چھو کی کتاب اور ہی ہے  <e>
<s> ہجر بھی کم نہیں ہے دوزخ سے  <m> اس سفر کا عذاب اور ہی ہے  <e>
<s> اس کو لگتی ہے کب کوئی تلوار  <m> تیغ ابرو کی آب اور ہی ہے  <e>
<s> یوں تو ہے سرخ یار کا چہرا  <m> پر پئے جب شراب اور ہی ہے  <e>
<s> مجھ کو اس نیند سے نہیں آرام  <m> مجھ کو راحت کا خواب اور ہی ہے  <e>
<s> بحث علمی سے کب ہیں یہ قائل  <m> جاہلوں کا جواب اور ہی ہے  <e>
<s> یاد میں تیری زلف و کاکل کی  <m> دل کے تئیں پیچ و تاب اور ہی ہے  <e>
<s> اس ستم گر کا مجھ پہ ہر ساعت  <m> جور و ظلم و عذاب اور ہی ہے  <e>
<s> داغ دل اپنا جب دکھاتا ہوں  <m> رشک سے شمع کو جلاتا ہوں  <e>
<s> وہ مرا شوخ ہے نپٹ چنچل  <m> بھاگ جاتا ہے جب بلاتا ہوں  <e>
<s> اس پری رو کو دیکھتا ہوں جب  <m> ہو کے دیوانہ سدھ بھلاتا ہوں  <e>
<s> مجھ کو دیتا ہے گالیاں اٹھ کر  <m> نیند سے جب اسے جگاتا ہوں  <e>
<s> ایک ہی جام کو پلا ساقی  <m> عدل اور ہوش لے گیا ساقی  <e>
<s> ابر ہے مجھ کو مے پلا ساقی  <m> اس ہوا میں نہ جی کڑھا ساقی  <e>
<s> لب دریا پہ چاندنی دیکھوں  <m> ہو اگر مجھ سے آشنا ساقی  <e>
<s> صبح آیا شراب میں مخمور  <m> نیند سے اٹھ کے مسمسا ساقی  <e>
<s> سب کے تئیں تو نے مے پلائی ہے  <m> میں ترستا ہی رہ گیا ساقی  <e>
<s> قہر ہے مے اگر نہ دے اس وقت  <m> جھوم آئی ہے کیا گھٹا ساقی  <e>
<s> کیا مزے سے کروں چمن کی سیر  <m> گرچہ ہو ابر اور مرا ساقی  <e>
<s> درد سر ہے خمار سے مجھ کو  <m> جلد لے کر شراب آ ساقی  <e>
<s> تیری آنکھیں بڑی سی پیاری ہیں  <m> ان کے پھر دیکھنے کی واری ہیں  <e>
<s> گالیاں تیں جو دے گیا تھا مجھے  <m> مجھ کو اب تک وہ یادگاری ہیں  <e>
<s> آتش عشق میں جو جل نہ مریں  <m> عشق کے فن میں وہ اناری ہیں  <e>
<s> رات جاگا ہے پی شراب کہیں  <m> تیری آنکھیں نپٹ خماری ہیں  <e>
<s> ٹوٹ کر عہد تمنا کی طرح  <m> معتبر ہم رہے فردا کی طرح  <e>
<s> شوق منزل تو بہت ہے لیکن  <m> چلتے ہیں نقش کف پا کی طرح  <e>
<s> جا ملیں گے کبھی گلزاروں سے  <m> پھیلتے جائیں گے صحرا کی طرح  <e>
<s> دیکھ کر حال پریشاں اپنا  <m> ہم بھی ہنس لیتے ہیں دنیا کی طرح  <e>
<s> کبھی پایاب کبھی طوفانی  <m> ہم بھی ہیں دشت کے دریا کی طرح  <e>
<s> محفل ناز میں رہئے لیکن  <m> دیکھیے چشم تماشا کی طرح  <e>
<s> منزلوں کو نظر میں رکھا ہے  <m> جب قدم رہ گزر میں رکھا ہے  <e>
<s> اک ہیولیٰ ہے گھر خرابی کا  <m> ورنہ کیا خاک گھر میں رکھا ہے  <e>
<s> ہم نے حسن ہزار شیوہ کو  <m> جلوہ جلوہ نظر میں رکھا ہے  <e>
<s> چاہیئے صرف ہمت پرواز  <m> باغ تو بال و پر میں رکھا ہے  <e>
<s> حرم و دیر سے الگ ہم نے  <m> ابھی اک سجدہ سر میں رکھا ہے  <e>
<s> میری ہمت نے اپنی منزل کا  <m> فاصلہ رہ گزر میں رکھا ہے  <e>
<s> رات دن دھوپ چھاؤں کا عالم  <m> کیا تماشا نظر میں رکھا ہے  <e>
<s> مہ و پرویں تہ کمند رہے  <m> کن فضاؤں میں ہم بلند رہے  <e>
<s> غم ہستی سے بے نیاز سہی  <m> اہل دل پھر بھی درد مند رہے  <e>
<s> چشم عقدہ کشا سے بھی نہ کھلے  <m> ہم کچھ اس طرح بند بند رہے  <e>
<s> بر سر دار ہم سہی لیکن  <m> حرف حق کی طرح بلند رہے  <e>
<s> حسن کی خود نمائیاں توبہ  <m> مدتوں ہم بھی خود پسند رہے  <e>
<s> مے و مستی نہیں ہے اس پہ حرام  <m> میکدے میں جو ہوش مند رہے  <e>
<s> ہم ہیں رہبر سے دو قدم آگے  <m> حوصلے شوق سے دو چند رہے  <e>
<s> سب نے مجھ ہی کو در بدر دیکھا  <m> بے گھری نے مرا ہی گھر دیکھا  <e>
<s> بند آنکھوں سے دیکھ لی دنیا  <m> ہم نے کیا کچھ نہ دیکھ کر دیکھا  <e>
<s> کہیں موج نمو رکی تو نہیں  <m> شاخ سے پھول توڑ کر دیکھا  <e>
<s> خود بھی تصویر بن گئی نظریں  <m> ایک صورت کو اس قدر دیکھا  <e>
<s> ہم نے اس نے ہزار شیوہ کو  <m> کتنی نظروں سے اک نظر دیکھا  <e>
<s> اب نمو پائیں گے دلوں کے زخم  <m> ہم نے اک پھول شاخ پر دیکھا  <e>
<s> ہر ادا تند اور نبات اس کی  <m> دل میں کھبتی ہے بات بات اس کی  <e>
<s> جان دی جس نے تیرے قدموں میں  <m> ہو گئی موت بھی حیات اس کی  <e>
<s> دل مرحوم کا تو ذکر ہی کیا  <m> تم تھے لے دے کے کائنات اس کی  <e>
<s> مر گیا دل وفا کے دھوکے میں  <m> نہ سنی تم نے واردات اس کی  <e>
<s> نہ گیا شیخ کا جنون بہشت  <m> نہ ہوئی مر کے بھی نجات اس کی  <e>
<s> ذرہ جو تیری بارگاہ میں ہے  <m> صبح اس کی دن اس کا رات اس کی  <e>
<s> کیا کہوں وہ کدھر نہیں رہتا  <m> ہاں مگر اس نگر نہیں رہتا  <e>
<s> تو ہو تیرا خیال ہو یا خواب  <m> کوئی بھی رات بھر نہیں رہتا  <e>
<s> جب سکوں ہی نہ دے سکے تو پھر  <m> گھر کسی طور گھر نہیں رہتا  <e>
<s> جس گھڑی چاہو تم چلے آؤ  <m> میں کوئی چاند پر نہیں رہتا  <e>
<s> یوں تو اپنی بھی جستجو ہے مجھے  <m> تجھ سے بھی بے خبر نہیں رہتا  <e>
<s> جیسے تیسے نکال لیتے ہیں  <m> چند لمحے نکال لیتے ہیں  <e>
<s> خود ہی سیتے ہیں زخم دل کے ہم  <m> خود ہی دھاگے نکال لیتے ہیں  <e>
<s> اپنے چہرے سے اک نیا چہرہ  <m> لوگ کیسے نکال لیتے ہیں  <e>
<s> نام لے کے تمہارا دکھ ہم سے  <m> اشک سارے نکال لیتے ہیں  <e>
<s> پھر سمندر لگے گا نیلا فلک  <m> گر ستارے نکال لیتے ہیں  <e>
<s> تیری یادوں کے بحر سے اب ہم  <m> شعر اچھے نکال لیتے ہیں  <e>
<s> لب تک آیا گلہ ہمیشہ سے  <m> اور میں چپ رہا ہمیشہ سے  <e>
<s> سب ہواؤں سے جنگ کرتا رہا  <m> ایک ننھا دیا ہمیشہ سے  <e>
<s> سوچ پر لگ سکی نہ پابندی  <m> یوں ہی آئی ہوا ہمیشہ سے  <e>
<s> کتنی شکلیں بدل کے آتا ہے  <m> اک وہی واقعہ ہمیشہ سے  <e>
<s> بات آسودگی کی ہوتی ہے  <m> کون کس کو ملا ہمیشہ سے  <e>
<s> یاد کرتا رہا کسی کو کوئی  <m> پھول دل میں کھلا ہمیشہ سے  <e>
<s> اس نگہ کے سبب سے پایا ہے  <m> سب نے اپنا پتا ہمیشہ سے  <e>
<s> عدل فریاد سے ملا نہ کبھی  <m> وقت چیخا کیا ہمیشہ سے  <e>
<s> یہ فریب وفا نیا تو نہیں  <m> یوں ہی ہوتا رہا ہمیشہ سے  <e>
<s> سب اسے ڈھونڈتے رہے اور وہ  <m> یوں ہی چھپتا رہا ہمیشہ سے  <e>
<s> بچے سن کر کہانی کہتے ہیں  <m> یوں ہی کیسے ہوا ہمیشہ سے  <e>
<s> زندگی اتنی رائیگاں کیوں ہے  <m> کیوں نہ وہ مل سکا ہمیشہ سے  <e>
<s> وہ جو دریا کے بیچ رہتا ہے  <m> وہی پیاسا ملا ہمیشہ سے  <e>
<s> سب پرندے فضا میں اڑتے ہیں  <m> جال بچھتا رہا ہمیشہ سے  <e>
<s> کارواں راستے میں چلتے رہے  <m> راستہ چپ رہا ہمیشہ سے  <e>
<s> قیمتی تھا ہوائے غم کے لیے  <m> ایک دل کا دیا ہمیشہ سے  <e>
<s> چھوٹی چھوٹی سی خواہشوں کے لیے  <m> کوئی زندہ رہا ہمیشہ سے  <e>
<s> دل ہے کیا چیز حل ہوا نہ کبھی  <m> میرا یہ مسئلہ ہمیشہ سے  <e>
<s> ہر مسافر کے ساتھ آتا ہے  <m> اک نیا راستہ ہمیشہ سے  <e>
<s> آج تک یہ نہیں کھلا عادل  <m> کیا ہوا فیصلہ ہمیشہ سے  <e>
<s> ہوئی دراصل مات کس کو یہاں  <m> جیت میں کون تھا ہمیشہ سے  <e>
<s> زندگی کا حساب بھی تو ہو  <m> کوئی ایسی کتاب بھی تو ہو  <e>
<s> کیا کروں اس کے میں سوالوں کا  <m> معتبر سا جواب بھی تو ہو  <e>
<s> جستجو میں ہو جس کی سارا جہاں  <m> وہ حسیں انتخاب بھی تو ہو  <e>
<s> اس سے ملنے تو جا رہے ہو مگر  <m> ہاتھ میں اک گلاب بھی تو ہو  <e>
<s> سب لٹا دیں گے تیرے کہنے پر  <m> کچھ مجھے دستیاب بھی تو ہو  <e>
<s> جس کو پینے سے میں بہک نہ سکوں  <m> ایسی کوئی شراب بھی تو ہو  <e>
<s> جس کو دیکھوں تو دیکھتا ہی رہوں  <m> حسن کا وہ شباب بھی تو ہو  <e>
<s> ڈوبنے کے لیے ضروری ہے  <m> اس کی آنکھوں میں آب بھی تو ہو  <e>
<s> جس کے کھلنے سے علم روشن ہو  <m> عظمتوں کا وہ باب بھی تو ہو  <e>
<s> خود کو ہم یوں تباہ کر لیں گے  <m> خوب صورت گناہ کر لیں گے  <e>
<s> تم نہ مل پائے کوئی بات نہیں  <m> رنج و غم سے نباہ کر لیں گے  <e>
<s> بندشیں توڑ کر زمانے کی  <m> ہم محبت کی راہ کر لیں گے  <e>
<s> اس کی آنکھوں میں ڈوبنے کے لئے  <m> اپنے دل سے صلاح کر لیں گے  <e>
<s> ساری دنیا سے ہو کے بے پروا  <m> اس کی جانب نگاہ کر لیں گے  <e>
<s> ہم نے ایسا کبھی نہ سوچا تھا  <m> عشق ہم بے پناہ کر لیں گے  <e>
<s> کیا میں جگنو کو آفتاب کروں  <m> یا چراغوں کا انتخاب کروں  <e>
<s> دل یہ کہتا ہے انقلاب کروں  <m> پیش اس کو میں اک گلاب کروں  <e>
<s> وقت نے کیا نہیں دیا مجھ کو  <m> بے سبب وقت کیوں خراب کروں  <e>
<s> سر پٹک کر اب اس کے کوچے میں  <m> اپنی تقدیر سے حساب کروں  <e>
<s> میں کروں پھر کوئی سوال نیا  <m> اور پھر اس کو لا جواب کروں  <e>
<s> زندگی نے تو ہار مان ہی لی  <m> کم سے کم موت کامیاب کروں  <e>
<s> سب کے چہرے پہ ایک چہرہ ہے  <m> کس کا چہرہ میں بے نقاب کروں  <e>
<s> کام کچھ ایسے کر گیا ہوں میں  <m> اپنی آنکھوں کو بھر گیا ہوں میں  <e>
<s> زندگی تجھ سے بات کرنی ہے  <m> زندگی تجھ سے ڈر گیا ہوں میں  <e>
<s> اب تو میں اور بھی برا ہوں کہ  <m> اب زیادہ سدھر گیا ہوں میں  <e>
<s> اس سے کہہ دو کہ وہ نہیں روئے  <m> اس سے کہہ دو کہ مر گیا ہوں میں  <e>
<s> ذات پوچھو تو ایک شاعر ہوں  <m> اپنی ہی ذات پر گیا ہوں میں  <e>
<s> کون ہے نیک کون بد ہے یہاں  <m> کس کے ہاتھوں میں یہ سند ہے یہاں  <e>
<s> کھلتے جاتے ہیں کائنات کے بھید  <m> جو ازل ہے وہی ابد ہے یہاں  <e>
<s> جو نظر آئے وہ حقیقت ہے  <m> جو کہا جائے مستند ہے یہاں  <e>
<s> کتنی مدت سے دیکھتا ہوں میں  <m> اک تماشائے خال و خد ہے یہاں  <e>
<s> جو کسی طور جل نہیں پائے  <m> ان چراغوں کی کوئی حد ہے یہاں  <e>
<s> منہ جو فرقت میں زرد رہتا ہے  <m> کچھ کلیجہ میں درد رہتا ہے  <e>
<s> تھی کبھی رشک مہر کے عاشق  <m> دھوپ کا رنگ زرد رہتا ہے  <e>
<s> کس کے سنتے ہو رات کو نالے  <m> کہتے ہو سر میں درد رہتا ہے  <e>
<s> کبھی پوچھا نہ میرے کوچہ میں  <m> کون صحرا نورد رہتا ہے  <e>
<s> شور ہے زرد آئی ہے آندھی  <m> کیا مرا رنگ زرد رہتا ہے  <e>
<s> یاد آتی ہیں گرمیاں تیری  <m> دل ہمارا بھی سرد رہتا ہے  <e>
<s> کہتے ہو تجھ کو دیکھتے ہیں ہم  <m> بندہ صحرا نورد رہتا ہے  <e>
<s> جس طرف بیٹھتے تھے وصل میں آپ  <m> اسی پہلو میں درد رہتا ہے  <e>
<s> کیا سنائیں کسی کو حال اپنا  <m> اپنے دل میں رہے ملال اپنا  <e>
<s> شرمسار جواب ہو نہ سکا  <m> بسکہ خوددار تھا سوال اپنا  <e>
<s> کس نے دیکھا نہیں ہے بعد عروج  <m> سایۂ چرخ میں زوال اپنا  <e>
<s> حسرت دید لے چلے ہم تو  <m> آپ دیکھا کریں جمال اپنا  <e>
<s> پیچ در پیچ گیسوئے مشکیں  <m> جا کے الجھا کہاں خیال اپنا  <e>
<s> دل اسیر بلائے زلف دراز  <m> محو فریاد بال بال اپنا  <e>
<s> موت آئی نہ التجاؤں سے  <m> اور جینا ہوا وبال اپنا  <e>
<s> محو دیدار یار ہوں چپ ہوں  <m> اتنا بے اختیار ہوں چپ ہوں  <e>
<s> وہ رکھائی سے گھونٹتے ہیں گلا  <m> کیا کہوں بے قرار ہوں چپ ہوں  <e>
<s> راز دل گر کہوں تو حال کھلے  <m> جان و جی سے نثار ہوں چپ ہوں  <e>
<s> کون قاتل کے آگے دم مارے  <m> کیا کہوں دل فگار ہوں چپ ہوں  <e>
<s> جو کہا اس نے وہ کئے ہی بنی  <m> صوفیوں کو بھی مے پئے ہی بنی  <e>
<s> ایسی باتیں بنائیاں اس نے  <m> کچھ نہ بن آئی دل دیے ہی بنی  <e>
<s> اب بھی آ جائے اس تمنا میں پر  <m> نہ موئے ہجر میں جئے ہی بنی  <e>
<s> کافر عشق ہو گئی آخر  <m> ان بتوں کا کہا کئے ہی بنی  <e>
<s> تھا جو رسوائیوں کا ڈر ان کو  <m> جیب کے چاک کو لئے ہی بنی  <e>
<s> رات ساقی بغیر تھام کے دل  <m> زہر کا گھونٹ پی لئے ہی بنی  <e>
<s> عشق کیا شے ہے دوست کیا کہئے  <m> خوبصورت سی اک خطا کہئے  <e>
<s> سب کے اپنے معاملے ہیں جناب  <m> کس کو اچھا کسے برا کہئے  <e>
<s> نور اس کا ظہور اس کا ہے  <m> دیکھیے اور مرحبا کہئے  <e>
<s> ساری دنیا لگا چکی تہمت  <m> آپ بھی مجھ کو بے وفا کہئے  <e>
<s> ہر مرض کا علاج ممکن ہے  <m> درد دل کی ہے کیا دوا کہئے  <e>
<s> نام جب لکھ دی زندگی میرے  <m> کس لئے پھر ہے فاصلا کہئے  <e>
<s> بے قراری سی بے قراری ہے  <m> اب یہی زندگی ہماری ہے  <e>
<s> میں نے اس کو پچھاڑنا ہے میاں  <m> میری سائے سے جنگ جاری ہے  <e>
<s> عشق کرنا بھی لازمی ہے مگر  <m> مجھ پہ گھر کی بھی ذمہ داری ہے  <e>
<s> پیار ہے مجھ کو زندگی سے بہت  <m> اور تو زندگی سے پیاری ہے  <e>
<s> میں کبھی خود کو چھوڑتا ہی نہیں  <m> میری خود سے الگ سی یاری ہے  <e>
<s> اپنے گھر پر بلا لیا اس نے  <m> دیپ سارے بجھا دیا اس نے  <e>
<s> چاندنی سی بکھر گئی ہر سو  <m> رخ سے پردہ ہٹا دیا اس نے  <e>
<s> کھو گیا اس کی مست آنکھوں میں  <m> ایسے نظریں ملا لیا اس نے  <e>
<s> رکھ کے گودی میں سر میرا اپنی  <m> دل کی دھڑکن بڑھا دیا اس نے  <e>
<s> کیوں نہ ہو ناز اپنی قسمت پر  <m> مجھ کو اپنا بنا لیا اس نے  <e>
<s> وقت رخصت نمی تھی آنکھوں میں  <m> ہاتھ پھر بھی ہلا دیا اس نے  <e>
<s> لوٹ کر آؤں گا میں پھر ایک دن  <m> وعدہ مجھ سے کرا لیا اس نے  <e>
<s> کر کے ساری حدوں کو پار چلا  <m> آج پھر سے میں کوئے یار چلا  <e>
<s> اس نے وعدہ کیا تھا ملنے کا  <m> کر کے اس پر میں اعتبار چلا  <e>
<s> جانے کیا بات اس میں ایسی تھی  <m> اس کی جانب جو بار بار چلا  <e>
<s> مٹ گئے غم مل گئیں خوشیاں  <m> رب کو دل سے جو میں پکار چلا  <e>
<s> لفظ کی قید سے رہا ہو جا  <m> آ مری آنکھ سے ادا ہو جا  <e>
<s> پھینک دے خشک پھول یادوں کے  <m> ضد نہ کر تو بھی بے وفا ہو جا  <e>
<s> خشک پیڑوں کو کٹنا پڑتا ہے  <m> اپنے ہی اشک پی ہرا ہو جا  <e>
<s> چھیڑ اس حبس میں مہکتی غزل  <m> اور در کھولتی ہوا ہو جا  <e>
<s> سنگ برسا رہے ہیں شہر کے لوگ  <m> تو بھی یوں ہاتھ اٹھا دعا ہو جا  <e>
<s> خود کو پہچان ادھر ادھر نہ بھٹک  <m> اپنے مرکز پہ دائرہ ہو جا  <e>
<s> اور پھر ہو گیا میں آئینہ رو  <m> اس نے اک بار ہی کہا ہو جا  <e>
<s> ٹھہرے پانی پہ ہاتھ مارا تھا  <m> دوستوں کو کہاں پکارا تھا  <e>
<s> چھوڑ آیا تھا میز پر چائے  <m> یہ جدائی کا استعارا تھا  <e>
<s> روح دیتی ہے اب دکھائی مجھے  <m> آئینہ آگ سے گزارا تھا  <e>
<s> میری آنکھوں میں آ کے راکھ ہوا  <m> جانے کس دیس کا ستارا تھا  <e>
<s> وہ تو صدیوں سے میری روح میں تھا  <m> عکس پتھر سے جو ابھارا تھا  <e>
<s> ایک ٹہنی سے برگ ٹوٹا ہے  <m> ساری شاخوں سے خون پھوٹا ہے  <e>
<s> اب تو قسمت پہ چھوڑ دے ملنا  <m> تیز پانی میں ہاتھ چھوٹا ہے  <e>
<s> میں نے پھولوں پہ ہاتھ رکھا تھا  <m> کیوں ہتھیلی سے خون پھوٹا ہے  <e>
<s> وقت کر دے گا فیصلہ اس کا  <m> کون سچا ہے کون جھوٹا ہے  <e>
<s> ہنسنے والے کو کیا خبر اس کی  <m> مجھ پہ کیسا پہاڑ ٹوٹا ہے  <e>
<s> اس کے فن میں تو شک نہیں لیکن  <m> یہ بھی مانو وہ شخص جھوٹا ہے  <e>
<s> میں کہوں بھی تو کون مانے گا  <m> جس کماں سے یہ تیر چھوٹا ہے  <e>
<s> اک ترا ہجر دائمی ہے مجھے  <m> ورنہ ہر چیز عارضی ہے مجھے  <e>
<s> ایک سایہ مرے تعاقب میں  <m> ایک آواز ڈھونڈتی ہے مجھے  <e>
<s> میری آنکھوں پہ دو مقدس ہاتھ  <m> یہ اندھیرا بھی روشنی ہے مجھے  <e>
<s> میں سخن میں ہوں اس جگہ کہ جہاں  <m> سانس لینا بھی شاعری ہے مجھے  <e>
<s> ان پرندوں سے بولنا سیکھا  <m> پیڑ سے خامشی ملی ہے مجھے  <e>
<s> میں اسے کب کا بھول بھال چکا  <m> زندگی ہے کہ رو رہی ہے مجھے  <e>
<s> میں کہ کاغذ کی ایک کشتی ہوں  <m> پہلی بارش ہی آخری ہے مجھے  <e>
<s> اک حویلی ہوں اس کا در بھی ہوں  <m> خود ہی آنگن خود ہی شجر بھی ہوں  <e>
<s> اپنی مستی میں بہتا دریا ہوں  <m> میں کنارہ بھی ہوں بھنور بھی ہوں  <e>
<s> آسماں اور زمیں کی وسعت دیکھ  <m> میں ادھر بھی ہوں اور ادھر بھی ہوں  <e>
<s> خود ہی میں خود کو لکھ رہا ہوں خط  <m> اور میں اپنا نامہ بر بھی ہوں  <e>
<s> داستاں ہوں میں اک طویل مگر  <m> تو جو سن لے تو مختصر بھی ہوں  <e>
<s> ایک پھل دار پیڑ ہوں لیکن  <m> وقت آنے پہ بے ثمر بھی ہوں  <e>
<s> کچھ ضرورت سے کم کیا گیا ہے  <m> تیرے جانے کا غم کیا گیا ہے  <e>
<s> تا قیامت ہرے بھرے رہیں گے  <m> ان درختوں پہ دم کیا گیا ہے  <e>
<s> اس لیے روشنی میں ٹھنڈک ہے  <m> کچھ چراغوں کو نم کیا گیا ہے  <e>
<s> کیا یہ کم ہے کہ آخری بوسہ  <m> اس جبیں پر رقم کیا گیا ہے  <e>
<s> پانیوں کو بھی خواب آنے لگے  <m> اشک دریا میں ضم کیا گیا ہے  <e>
<s> ان کی آنکھوں کا تذکرہ کر کے  <m> میری آنکھوں کو نم کیا گیا ہے  <e>
<s> دھول میں اٹ گئے ہیں سارے غزال  <m> اتنی شدت سے رم کیا گیا ہے  <e>
<s> ایک منزل ہے ایک جادہ ہے  <m> زندگی میری کتنی سادہ ہے  <e>
<s> تو مجھے اپنا ایک پل دے گا  <m> یہ کرم مجھ پہ کچھ زیادہ ہے  <e>
<s> جو رکے ہیں سوار ہیں سارے  <m> چلنے والا تو پا پیادہ ہے  <e>
<s> صدق دل سے پکارنا مجھ کو  <m> لوٹ آؤں گا میرا وعدہ ہے  <e>
<s> پھر جو کرنے لگا ہے تو وعدہ  <m> کیا مکرنے کا پھر ارادہ ہے  <e>
<s> ہجر بخشا کبھی وصال دیا  <m> عشق نے جو دیا کمال دیا  <e>
<s> ایک خط جو سنبھالنا تھا مجھے  <m> جانے میں نے کہاں سنبھال دیا  <e>
<s> شکر اس کا کروں ادا کیسے  <m> جس نے حیرت دی اور سوال دیا  <e>
<s> میری قسمت کا فیصلہ اس نے  <m> معرض التوا میں ڈال دیا  <e>
<s> خود کیا فیصلہ خلاف اپنے  <m> مشکلوں سے اسے نکال دیا  <e>
<s> میں تیرے ساتھ چل نہیں سکتا  <m> تو رویہ بدل نہیں سکتا  <e>
<s> آئے درویش گر جلالی میں  <m> پھر یہ سورج نکل نہیں سکتا  <e>
<s> راز مٹی میں ہے کوئی شاید  <m> دھوپ میں پیڑ جل نہیں سکتہ  <e>
<s> دس کو پالے ہے باپ تنہا ہی  <m> دس سے کیوں باپ پل نہیں سکتا  <e>
<s> جس میں شامل ہو سود کی لذت  <m> میں وہ لقمہ نگل نہیں سکتا  <e>
<s> اس طرح سے عذاب تک آئے  <m> نیند آئی نہ خواب تک آئے  <e>
<s> فاختاؤں کا جھنڈ اڑتے ہوئے  <m> چاہتا ہوں کے آب تک آئے  <e>
<s> جو سراپا سوال لگتا ہو  <m> اس کو کیسے جواب تک آئے  <e>
<s> آنکھوں آنکھوں میں اس کو سجدہ کیا  <m> گویا کار ثواب تک آئے  <e>
<s> اس لئے خامشی سے بیٹھا ہوں  <m> کوئی رستہ جناب تک آئے  <e>
<s> راستے میں ہزار کانٹے ہیں  <m> کیسے خوشبو گلاب تک آئے  <e>
<s> اپنا ہونا بنا رہا ہوں میں  <m> دل سے دنیا بنا رہا ہوں میں  <e>
<s> ایک دھڑکا لگا ہے سینے کو  <m> ایسا بھی کیا بنا رہا ہوں میں  <e>
<s> دل کو بیلہ بنایا اب اس پر  <m> ہیر رانجھا بنا رہا ہوں میں  <e>
<s> رد میں کرتا ہوں سب رویوں کو  <m> رستہ اپنا بنا رہا ہوں میں  <e>
<s> پہلے کاغذ پہ پیاس لکھا تھا  <m> اس پہ صحرا بنا رہا ہوں میں  <e>
<s> روز آتی ہے اک صدا مجھ میں  <m> کون رہتا ہے میں سوا مجھ میں  <e>
<s> کیوں یہ ہنگامہ ہے بپا مجھ میں  <m> کیا کوئی خواب مر گیا مجھ میں  <e>
<s> کیوں اسے ڈھونڈوں آسماں کے پار  <m> ہے یقیں رہ رہا خدا مجھ میں  <e>
<s> سانس لیتا ہوں درد ہوتا ہے  <m> کیا کوئی حادثہ ہوا مجھ میں  <e>
<s> کرب کی آگ میں جلا ہے بدن  <m> زندگی آ مجھے بچا مجھ میں  <e>
<s> بڑھ رہا ہوں خیال سے آگے  <m> کچھ نہیں ماہ و سال سے آگے  <e>
<s> بس حقیقت ہے جو نظر آیا  <m> ہے فسانہ جمال سے آگے  <e>
<s> میں ترے ہجر میں جو زندہ ہوں  <m> سوچتا ہوں وصال سے آگے  <e>
<s> اس قدر با کمال ہیں یہ لوگ  <m> کچھ کریں گے کمال سے آگے  <e>
<s> شوق صدمے سے ہو گیا دو چار  <m> بڑھ نہ پایا دھمال سے آگے  <e>
<s> یہ جو ماضی کی بات کرتے ہیں  <m> سوچتے ہوں گے حال سے آگے  <e>
<s> موسم گل بہار کے دن تھے  <m> جو ترے میرے پیار کے دن تھے  <e>
<s> جو ترے انتظار میں گزرے  <m> بس وہی انتظار کے دن تھے  <e>
<s> جو بہت بے قرار رکھتے تھے  <m> ہاں وہی تو قرار کے دن تھے  <e>
<s> جن دنوں دل پہ اختیار نہ تھا  <m> کیا وہی اختیار کے دن تھے  <e>
<s> تھے مقید تری محبت میں  <m> زندگی سے فرار کے دن تھے  <e>
<s> یہ جو شیشہ ہے دل نما مجھ میں  <m> ٹوٹ جاتا ہے بارہا مجھ میں  <e>
<s> میں ترے ہجر کی گرفت میں ہوں  <m> ایک صحرا ہے مبتلا مجھ میں  <e>
<s> من مہکتا ہے کس کی خوشبو سے  <m> کون رہتا ہے پھول سا مجھ میں  <e>
<s> کتنے لمحات کا تھا اک لمحہ  <m> زندگی بھر رکا رہا مجھ میں  <e>
<s> اس کی آنکھوں کے بند ٹوٹ گئے  <m> اور سیلاب آ گیا مجھ میں  <e>
<s> جب بھی اپنی تلاش کو نکلوں  <m> لوٹ آتا ہے راستہ مجھ میں  <e>
<s> اختلافات ذہن و دل میں تھے  <m> اک تصادم سدا رہا مجھ میں  <e>
<s> مجھ کو بھی حق ہے زندگانی کا  <m> میں بھی کردار ہوں کہانی کا  <e>
<s> جو مجھے آج پھر نظر آیا  <m> خواب ہے میری نوجوانی کا  <e>
<s> ہم کو درپیش ہے زمانے سے  <m> مسئلہ بخت کی گرانی کا  <e>
<s> کیوں نکلتا نظر نہیں آتا  <m> کچھ نتیجہ بھی خوش گمانی کا  <e>
<s> وقت کرتا ہے خودکشی مجھ میں  <m> لمحہ لمحہ ہے زندگی مجھ میں  <e>
<s> سونے والی سماعتو جاگو  <m> خامشی بولنے لگی مجھ میں  <e>
<s> شکریہ اے جلانے والے تیرا  <m> دور تک اب ہے روشنی مجھ میں  <e>
<s> روز اپنا ہی خون پیتا ہوں  <m> ایسی کب تھی درندگی مجھ میں  <e>
<s> اس نئے دور میں نہ کھو جائے  <m> یہ جو باقی ہے سادگی مجھ میں  <e>
<s> شعر میرا تھا داد اس کو ملی  <m> شخصیت کی کمی جو تھی مجھ میں  <e>
<s> جانتا ہوں میں اپنے قاتل کو  <m> روز کرتا ہے خودکشی مجھ میں  <e>
<s> جو شجر بے لباس رہتے ہیں  <m> ان کے سائے اداس رہتے ہیں  <e>
<s> چند لمحات کی خوشی کے لیے  <m> لوگ برسوں اداس رہتے ہیں  <e>
<s> اتفاقاً جو ہنس لیے تھے کبھی  <m> انتقاماً اداس رہتے ہیں  <e>
<s> میری پلکیں ہیں اور اشک ترے  <m> پیڑ دریا کے پاس رہتے ہیں  <e>
<s> نام لو گے جو یاں سے جانے کا  <m> آپ میں پھر نہیں میں آنے کا  <e>
<s> ہم کو طوف حرم میں یاد آیا  <m> لڑکھڑانا شراب خانے کا  <e>
<s> دم لے اے چشم تر کہ دیکھوں میں  <m> عالم اس گل کے مسکرانے کا  <e>
<s> دیکھ سکتے نہیں وہ میرا حال  <m> کیا سبب کہئے مسکرانے کا  <e>
<s> دل صد چاک کی بنا صورت  <m> زلف پر دل گیا ہے شانے کا  <e>
<s> جلوہ اس ضد سے وہ دکھا دیں گے  <m> ہم کو دعویٰ ہے تاب لانے کا  <e>
<s> تم ہو جو کچھ کہاں چھپاؤ گے  <m> لکھنے والو نظر تو آؤ گے  <e>
<s> جب کسی کو قریب پاؤ گے  <m> ذائقہ اپنا بھول جاؤ گے  <e>
<s> آئنہ حیرتوں کا خواب نہیں  <m> خود سے آگے بھی خود کو پاؤ گے  <e>
<s> یہ حرارت لہو میں کے دن کی  <m> خودبخود اس کو بھول جاؤ گے  <e>
<s> آندھیاں روز مجھ سے پوچھتی ہیں  <m> گھر میں کس دن دیا جلاؤ گے  <e>
<s> سایہ روکے ہوئے ہے راہ سفر  <m> تم یہ دیوار کب گراؤ گے  <e>
<s> اب جو آئے بھی تم تو کیا ہوگا  <m> خود دکھو گے مجھے دکھاؤ گے  <e>
<s> یہی ہوگا کہ تم در جاں پر  <m> دستکیں دے کے لوٹ جاؤ گے  <e>
<s> وہ جو اک شخص مجھ میں زندہ تھا  <m> اس کو زندہ کہاں سے لاؤ گے  <e>
<s> ایسے موسم گزر گئے ہیں کہ اب  <m> مجھ کو بھی مجھ سا تم نہ پاؤ گے  <e>
<s> جو لہو میں دیئے جلاتی تھیں  <m> ایسی شامیں کہاں سے لاؤ گے  <e>
<s> خواہشوں کے حصار میں گھر کر  <m> راستہ گھر کا بھول جاؤ گے  <e>
<s> مجھ کو مجبور سرکشی کہیے  <m> آپ اندھیرے کو روشنی کہیے  <e>
<s> ان سے بچھڑا تو اس عذاب میں ہوں  <m> موت کہئے کہ زندگی کہیے  <e>
<s> سر ساحل بھی لوگ پیاسے ہیں  <m> اس کو آشوب تشنگی کہیے  <e>
<s> کیوں تجاہل کو عارفانہ کہوں  <m> میرے چہرے کو اجنبی کہیے  <e>
<s> چار دن کی ہے چاندنی لیکن  <m> چاندنی ہے تو چاندنی کہیے  <e>
<s> موت بھی زندگی کا اک رخ ہے  <m> اس کو معیار آگہی کہیے  <e>
<s> غم سے ہم بے مزا نہیں ہوتے  <m> لذت غم کو چاشنی کہیے  <e>
<s> مجھ کو بخشی ہے فکر ارض و سما  <m> دوست کی بندہ پروری کہیے  <e>
<s> جلتا بجھتا یہ کرمک شب تاب  <m> اس کو پرکار سادگی کہیے  <e>
<s> مجھ کو مڑ مڑ کے دیکھنے والے  <m> کیا اسے طرز بے رخی کہیے  <e>
<s> دھوپ میں ساتھ ساتھ سایہ ہے  <m> روشنی میں بھی تیرگی کہیے  <e>
<s> رہبری بھی ہے ہمرکاب عروج  <m> اس کو فیضان خود روی کہیے  <e>
<s> خود کو ہر روز امتحان میں رکھ  <m> بال و پر کاٹ کر اڑان میں رکھ  <e>
<s> سن کے دشمن بھی دوست ہو جائے  <m> شہد سے لفظ بھی زبان میں رکھ  <e>
<s> یہ تو سچ ہے کہ وہ ستم گر ہے  <m> در پر آیا ہے تو امان میں رکھ  <e>
<s> مرحلے اور آنے والے ہیں  <m> تیر اپنا ابھی کمان میں رکھ  <e>
<s> وقت سب سے بڑا محاسب ہے  <m> بات اتنی مری دھیان میں رکھ  <e>
<s> تذکرہ ہو ترا زمانے میں  <m> ایسا پہلو کوئی بیان میں رکھ  <e>
<s> تجھ کو نسلیں خدا نہ کہہ بیٹھیں  <m> اپنی تصویر مت مکان میں رکھ  <e>
<s> حال دل اے بتو خدا جانے  <m> سچ ہے سچ اس کو غیر کیا جانے  <e>
<s> لطف اشعار پوچھ شاعر سے  <m> بے وفائی وہ بے وفا جانے  <e>
<s> پھوٹ کر محفلوں میں روتے ہو  <m> دل کا احوال کوئی کیا جانے  <e>
<s> سخت کوئی غزل میں پاتا ہوں  <m> نازکی میرا دل ربا جانے  <e>
<s> لاکھ میں فیصلہ چکاتے ہو  <m> مدعی کیوں نہ مدعا جانے  <e>
<s> مرض عشق میں اثر ہوگا  <m> میرا ہر شعر وہ دوا جانے  <e>
<s> یاد میں اپنے یار جانی کی  <m> ہم نے مر مر کے زندگانی کی  <e>
<s> دوستوں کو عدو کیا ہم نے  <m> کر کے تعریف یار جانی کی  <e>
<s> کیوں نہ رسوا کرے زمانے میں  <m> یہ کہانی غم نہانی کی  <e>
<s> روح ہوے گی حشر میں صاحب  <m> اک نشانی سرائے فانی کی  <e>
<s> خاکساری سے بڑھ گیا انساں  <m> ارض پر سیر آسمانی کی  <e>
<s> زرد صورت پہ ہجر میں نہ ہنسو  <m> شرح ہے رنگ زعفرانی کی  <e>
<s> غنچۂ دل کھلے جو چاہو تم  <m> گلشن دہر میں صبا ہو تم  <e>
<s> بے مروت ہو بے وفا ہو تم  <m> اپنے مطلب کے آشنا ہو تم  <e>
<s> کون ہو کیا ہو کیا تمہیں لکھیں  <m> آدمی ہو پری ہو کیا ہو تم  <e>
<s> پستۂ لب سے ہم کو قوت دو  <m> دل بیمار کی دوا ہو تم  <e>
<s> ہم کو حاصل کسی کی الفت سے  <m> مطلب دل ہو مدعا ہو تم  <e>
<s> یہی عاشق کا پاس کرتے ہیں  <m> کیوں جی کیوں درپئے جفا ہو تم  <e>
<s> راہرو چپ ہیں راہبر خاموش  <m> کیسے گزرے گا یہ سفر خاموش  <e>
<s> کوئی ہنگامۂ حیات نہیں  <m> رات خاموش ہے سحر خاموش  <e>
<s> زندگی کو کہاں تلاش کریں  <m> کوچہ کوچہ نگر نگر خاموش  <e>
<s> بزم میں وہ خموش کیا ہوں گے  <m> ہو سکے جو نہ دار پر خاموش  <e>
<s> نور سے لاکھ اختلاف کرو  <m> عظمت مہ کا اعتراف کرو  <e>
<s> دیکھنا ہو جو حسن غیروں کا  <m> اپنی آنکھوں سے گرد صاف کرو  <e>
<s> دیر و مسجد میں کیا ملے گا تمہیں  <m> کوچۂ یار کا طواف کرو  <e>
<s> زندگی میں کسے ملا ہے سکوں  <m> غم سے ڈر کر نہ اعتکاف کرو  <e>
<s> سوز غم کا وقار ہے تم سے  <m> آنسوؤں سے نہ تر غلاف کرو  <e>
<s> سیکڑوں زخم ہیں مرے دل پر  <m> اب تو یارو مجھے معاف کرو  <e>
<s> بس وہی وہ دکھائی دیتے ہیں  <m> ایک کے دو دکھائی دیتے ہیں  <e>
<s> جتنے ہرجائی ہم نے دیکھے ہیں  <m> اتنے کس کو دکھائی دیتے ہیں  <e>
<s> وہ یہاں ہیں نہیں پتہ ہے ہمیں  <m> پھر بھی ہم کو دکھائی دیتے ہیں  <e>
<s> دل کو بہلانا ہی تو مقصد ہے  <m> فرض کر لو دکھائی دیتے ہیں  <e>
<s> جیسے ہم تم کو صاف دیکھتے ہیں  <m> ویسے تم کو دکھائی دیتے ہیں  <e>
<s> تاب نظارہ باقی ہے کہ گئی  <m> اور دیکھو دکھائی دیتے ہیں  <e>
<s> جو زمانے کو دیکھتے بھی نہیں  <m> وہ انہیں کو دکھائی دیتے ہیں  <e>
<s> گھر سجائیں تو کیا تماشا ہو  <m> اور جلائیں تو کیا تماشا ہو  <e>
<s> ہم رقیبوں کے سامنے کھل کر  <m> مسکرائیں تو کیا تماشا ہو  <e>
<s> بات جو آج تک چھپائی تھی  <m> اب بتائیں تو کیا تماشا ہو  <e>
<s> ان کے اک اک ستم پہ ہم ان کو  <m> خوں رلائیں تو کیا تماشا ہو  <e>
<s> شیخ و زاہد کبھی رنگے ہاتھوں  <m> ہاتھ آئیں تو کیا تماشا ہو  <e>
<s> ہم بلا کر انہیں سر منزل  <m> لوٹ جائیں تو کیا تماشا ہو  <e>
<s> شمعیں روشن ہیں آبگینوں میں  <m> داغ دل جل رہے ہیں سینوں میں  <e>
<s> پھر کہیں بندگی کا نام آیا  <m> پھر شکن پڑ گئی جبینوں میں  <e>
<s> لے کے تیشہ اٹھا ہے پھر مزدور  <m> ڈھل رہے ہیں جبل مشینوں میں  <e>
<s> ذہن میں انقلاب آتے ہی  <m> جان سی پڑ گئی دفینوں میں  <e>
<s> بات کرتے ہیں غم نصیبوں کی  <m> اور بیٹھے ہیں شہ نشینوں میں  <e>
<s> جن کو گرداب کی خبر ہی نہیں  <m> کیسے یہ لوگ ہیں سفینوں میں  <e>
<s> ہم صفیرو چمن کو بتلا دو  <m> سانپ بیٹھے ہیں آستینوں میں  <e>
<s> ہم نہ کہتے تھے شاعری ہے وبال  <m> آج لو گھر گئے حسینوں میں  <e>
<s> عمر کی رو بدل گئی شاید  <m> ہم سے آگے نکل گئی شاید  <e>
<s> لوح پر چند ٹیڑھے میڑھے خطوط  <m> میری صورت بدل گئی شاید  <e>
<s> پھر چراغ ستون دار بجھا  <m> آج پھر موت ٹل گئی شاید  <e>
<s> مے کدہ میں پڑی ہے اس کی لاش  <m> وہ پھٹی ہنڈی چل گئی شاید  <e>
<s> سرکشی خودکشی پہ ختم ہوئی  <m> ایک رسی تھی جل گئی شاید  <e>
<s> کچھ نہیں باقی اب بجز خوشبو  <m> کیا جوانی تھی ڈھل گئی شاید  <e>
<s> ساز ہستی میں کچھ صدا ہی نہیں  <m> ایک محشر ہے جو بپا ہی نہیں  <e>
<s> کس قدر ہے گداگروں کا ہجوم  <m> تیرے کوچے میں راستا ہی نہیں  <e>
<s> رہبری کا انہیں بھی سودا ہے  <m> راہ میں جن کا نقش پا ہی نہیں  <e>
<s> کہہ رہا ہوں زباں نہ کھلواؤ  <m> بات کے زخم کی دوا ہی نہیں  <e>
<s> کون یہ روشنی کو سمجھائے  <m> ساتھ دیتے نہیں کبھی سائے  <e>
<s> راز کھل جائے پھر وہ راز کہاں  <m> بات ہی کیا جو لب پہ آ جائے  <e>
<s> گھر ہمیشہ ہی بے چراغ رہا  <m> داغ سینے کے لو نہ دے پائے  <e>
<s> چاندنی کھل رہی ہے ان کی طرح  <m> گزرے لمحات کتنے یاد آئے  <e>
<s> ترے کوچے میں صبح دم اکثر  <m> دیکھ کر پھول ہم کو شرمائے  <e>
<s> دھوپ میں میرے ساتھ چلتے ہیں  <m> ان کی پلکوں کے دل نشیں سائے  <e>
<s> ہم سکوں کی تلاش میں آخر  <m> تیرے کوچے میں پھر چلے آئے  <e>
<s> روز جاتا ہوں میکدے کی طرف  <m> کاش یہ دل کبھی بہل جائے  <e>
<s> اب خرابات میں وہ رند کہاں  <m> شب گئے صبح کی خبر لائے  <e>
<s> بوئے مے سے مہک رہا ہے دماغ  <m> بوئے گل کی ہوس نکل جائے  <e>
<s> چاہتوں کی جو دل کو عادت ہے  <m> یہ بھی انساں کی اک ضرورت ہے  <e>
<s> ہم فرشتے کہاں سے بن جائیں  <m> عشق انسان کی جبلت ہے  <e>
<s> کون آیا ہے کون آئے گا  <m> بے سبب جاگنے کی عادت ہے  <e>
<s> کیا ملیں گے جو کھو گئے اک بار  <m> بھیڑ میں ڈھونڈھنا قیامت ہے  <e>
<s> ان کے انداز دشمنی میں بھی  <m> دوستی کی عجب شباہت ہے  <e>
<s> میرے اندر جو میرا دشمن ہے  <m> ہو بہ ہو وہ مری ہی صورت ہے  <e>
<s> ان کے وعدوں سے یہ ہوا معلوم  <m> جھوٹ سب سے بڑی صداقت ہے  <e>
<s> اس قدر دور کیوں نکل آئے  <m> اب تو گھر لوٹنا قیامت ہے  <e>
<s> ان کے لہجے میں ان کی باتوں میں  <m> چاندنی رات کی صباحت ہے  <e>
<s> یہ کہانی بھی خوب ہے یارو  <m> ہر جگہ ایک سی عبارت ہے  <e>
<s> دیکھنے میں یہ کانچ کا گھر ہے  <m> روشنی آدمی کے اندر ہے  <e>
<s> کیسا اجڑا ہوا یہ منظر ہے  <m> گھر کے ہوتے بھی کوئی بے گھر ہے  <e>
<s> مثل یونس ہوں بطن ماہی میں  <m> میرے چاروں طرف سمندر ہے  <e>
<s> اس کے کیا کیا سلوک دیکھے ہیں  <m> وقت ہی بخت کا سکندر ہے  <e>
<s> دیکھنے میں ہے وہ ورق سادہ  <m> پڑھنے بیٹھوں تو ایک دفتر ہے  <e>
<s> روشنی ہو تو کوئی پہچانے  <m> کون رہزن ہے کون رہبر ہے  <e>
<s> سانس لینا بھی معجزہ ہے یہاں  <m> زندگی آگ کا سمندر ہے  <e>
<s> روز پڑھتا ہوں بھیڑ کے چہرے  <m> سب کے چہرے پہ ایک منظر ہے  <e>
<s> اس کی تصویر کس طرح کھینچوں  <m> میرا محبوب میرے اندر ہے  <e>
<s> اپنی روداد مجھ کو یاد نہیں  <m> دل کو لیکن تمام ازبر ہے  <e>
<s> در پہ تیرے جو سر جھکا لوں گا  <m> اس جہاں میں سکون پا لوں گا  <e>
<s> چاہے کردار تم نیا لینا  <m> میں تو میلے سے آئنا لوں گا  <e>
<s> پھر نہ دستک سے نیند ٹوٹے گی  <m> آج دروازہ توڑ ڈالوں گا  <e>
<s> کچھ بھی مانگے کوئی دعاؤں میں  <m> میں مسافر ہوں راستا لوں گا  <e>
<s> آگ تو آگ ہے جلائے گی  <m> اشک بھی اشک ہے بجھا لوں گا  <e>
<s> اپنی گہرائی میں مکمل ہوں  <m> تیری اونچائیوں سے کیا لوں گا  <e>
<s> روح اور بھی مری چمک جائے  <m> تیرے زخموں کو ایسے پا لوں گا  <e>
<s> سچ تو یہ ہے کہ سچ نہیں کچھ بھی  <m> صرف افسانے کا مزا لوں گا  <e>
<s> کسی سوکھے ہوئے شجر سا ہوں  <m> ایک لمحے میں عمر بھر سا ہوں  <e>
<s> تم ہنسو اور مسکراؤں میں  <m> شمس تم ہو تو میں قمر سا ہوں  <e>
<s> کوئی مجھ میں نظر نہیں آتا  <m> ایک ویران رہ گزر سا ہوں  <e>
<s> وقت اک جھیل سا ہوا مجھ میں  <m> کوئی ٹھہرا ہوا سا عرصہ ہوں  <e>
<s> تجھ میں کتنی نمی چلی آئی  <m> جب سے تیری زمیں پہ برسا ہوں  <e>
<s> اب کہاں درد جسم و جان میں ہے  <m> دفن ہے دل بدن دکان میں ہے  <e>
<s> دن ڈھلے روز یوں لگے جیسے  <m> کوئی مجھ سا مرے مکان میں ہے  <e>
<s> دل کا کچھ بھی پتا نہیں چلتا  <m> ہاتھ میں ہے کہ آسمان میں ہے  <e>
<s> چھاؤں کے پل جلا دیے سارے  <m> اف وہ سورج جو سائبان میں ہے  <e>
<s> کیوں نہ تشبیہ پھول ہو اس کی  <m> وہ جو خوشبو سا داستان میں ہے  <e>
<s> اس گلی تک سڑک رہی ہوگی  <m> راہ اب بھی وہ تک رہی ہوگی  <e>
<s> رشک بادل کو بھی ہوا ہوگا  <m> دھوپ اس پر چمک رہی ہوگی  <e>
<s> میں بھی کب میں ہوں ایسے موسم میں  <m> وہ بھی خود میں بہک رہی ہوگی  <e>
<s> دشت و صحرا کی اوٹ میں شاید  <m> یہ زمیں زخم ڈھک رہی ہوگی  <e>
<s> وہ بہت اجنبی سا پیش آیا  <m> دل میں کوئی کسک رہی ہوگی  <e>
<s> شہر بیزار رہ گزر تنہا  <m> زندگی اٹھ چلی کدھر تنہا  <e>
<s> میری رگ رگ میں دھول رقصاں ہے  <m> مجھ میں موجود ہے کھنڈر تنہا  <e>
<s> دشت کی ناتمام راہوں پر  <m> کوئی ساتھی ہے تو شجر تنہا  <e>
<s> تیری آہٹ سجا کے پلکوں پر  <m> ڈھونڈھتی ہے تجھے نظر تنہا  <e>
<s> ہو کے بے نور رات کہلائی  <m> چاند کو ڈھونڈھتی سحر تنہا  <e>
<s> آشنا سب ہوئے ہیں بیگانے  <m> ایک بیگانہ آشنا کے لیے  <e>
<s> ہم نے عالم سے بے وفائی کی  <m> ایک معشوق بے وفا کے لیے  <e>
<s> تھا اسے ذوق عاشق آزاری  <m> خوب میں نے مزے جفا کے لیے  <e>
<s> غالب آئی فرامشی اس کی  <m> وعدہ تڑپا کیا وفا کے لیے  <e>
<s> یہ بھی تیری گدا نوازی تھی  <m> میں نے بوسے جو نقش پا کے لیے  <e>
<s> ذوق نظارہ نے کیا ہے خاک  <m> سرمہ ہوں چشم سرمہ سا کے لیے  <e>
<s> جستجو ننگ آرزو نکلی  <m> درد رسوا ہوا دوا کے لیے  <e>
<s> بڑھ چلی ہے بہت حیا تیری  <m> مجھ کو رسوا نہ کر خدا کے لیے  <e>
<s> سنگ طفلاں فدائے سر نہ ہوا  <m> آج اس کوچے میں گزر نہ ہوا  <e>
<s> ہم بھی تھے جوہر گراں مایہ  <m> پر کوئی صاحب نظر نہ ہوا  <e>
<s> امن عالم میں کیوں نہیں یا رب  <m> اس کے قابل مگر بشر نہ ہوا  <e>
<s> بے کسی پردہ دار درد ہوئی  <m> خیر گزری کہ اپنا گھر نہ ہوا  <e>
<s> قدردانی کی کیفیت معلوم  <m> عیب کیا ہے اگر ہنر نہ ہوا  <e>
<s> آہ شب نالۂ سحر لے کر  <m> نکلے ہم توشۂ سفر لے کر  <e>
<s> شغل ہے نالہ کچھ مراد نہیں  <m> کیا کروں اے فلک اثر لے کر  <e>
<s> تیری محفل کا یار کیا کہنا  <m> ہم بھی نکلے ہیں چشم تر لے کر  <e>
<s> آپ میں نے دیا دل اس بت کو  <m> جھک گئی شاخ خود ثمر لے کر  <e>
<s> تھا قفس کا خیال دامن گیر  <m> اڑ سکے ہم نہ بال و پر لے کر  <e>
<s> رونق دل نکھار کر رہیے  <m> اس کا غم ہے سنوار کر رکھیے  <e>
<s> چاہے چھوٹی ہو عشق کی چادر  <m> پاؤں اپنے پسار کر رکھیے  <e>
<s> آئیے کھل کے بات کرتے ہیں  <m> پہلے چہرہ اتار کر رکھیے  <e>
<s> اس میں خیرات پڑنے والی ہے  <m> اپنا برتن سنوار کر رکھیے  <e>
<s> جب تلک لوٹ کر نہ آئے وہ  <m> اس کو تب تک پکار کر رکھیے  <e>
<s> روح واپس پلٹنے والی ہے  <m> جسم کو تار تار کر رکھیے  <e>
<s> جیت جاؤ گے رہتی دنیا تک  <m> عشق میں خود کو ہار کر رکھیے  <e>
<s> رنگ اور روپ سے جو بالا ہے  <m> کس قیامت کے نقش والا ہے  <e>
<s> چاپ ابھری ہے دل کے اندر سے  <m> کوئی پلکوں پہ آنے والا ہے  <e>
<s> زندگی ہے لہو کا اک چھینٹا  <m> عمر زخموں کی دیپ مالا ہے  <e>
<s> تول سکتا ہے کون خوشبو کو  <m> پھر بھی ہم نے یہ روگ پالا ہے  <e>
<s> کتنا آباد ہے گھنا جنگل  <m> کیسا سنسان یہ شوالا ہے  <e>
<s> دیکھ اس تیری چاندنی شب نے  <m> کتنے تاروں کو روند ڈالا ہے  <e>
<s> کپکپانے لگے ہیں لب اس کے  <m> جانے کیا بات کرنے والا ہے  <e>
<s> عشق کا اختتام کرتے ہیں  <m> دل کا قصہ تمام کرتے ہیں  <e>
<s> قہر ہے قتل عام کرتے ہیں  <m> ترک ترکی تمام کرتے ہیں  <e>
<s> طاق ابرو سے ان کے در گزرے  <m> ہم یہیں سے سلام کرتے ہیں  <e>
<s> شیخ اس سے پناہ مانگتے ہیں  <m> برہمن رام رام کرتے ہیں  <e>
<s> جوہری پر ترے در دنداں  <m> آب و دانہ حرام کرتے ہیں  <e>
<s> خط قسمت پڑھا نہیں جاتا  <m> صرف منطق تمام کرتے ہیں  <e>
<s> یا الٰہی حلال ہوں واعظ  <m> دخت رز حرام کرتے ہیں  <e>
<s> آپ کی منہ لگی ہے دختر رز  <m> باتیں ہونٹوں سے جام کرتے ہیں  <e>
<s> چلی دنیا سے ہم پئے عقبیٰ  <m> کوچ بھر مقام کرتے ہیں  <e>
<s> اپنے دل پر ہے اختیار ہمیں  <m> ملک کا انتظام کرتے ہیں  <e>
<s> قابل گفتگو رقیب نہیں  <m> آپ کس سے کلام کرتے ہیں  <e>
<s> رات بھر میرے نالۂ پر درد  <m> نیند ان کی حرام کرتے ہیں  <e>
<s> ظلم ہی احمقوں کی منہ زوری  <m> تنگ یہ بے لگام کرتے ہیں  <e>
<s> دل سے رنگ دوئی مٹاتے ہیں  <m> زخم کا التیام کرتے ہیں  <e>
<s> بندہ اب ناصبور ہوتا ہے  <m> عفو ہووے قصور ہوتا ہے  <e>
<s> وہ زمیں پر قدم نہیں رکھتے  <m> حسن کا کیا غرور ہوتا ہے  <e>
<s> دولت حسن کے لٹانے میں  <m> خرچ کیا اے حضور ہوتا ہے  <e>
<s> سرمہ آنکھوں میں وہ لگاتے ہیں  <m> دیکھیے کیا فتور ہوتا ہے  <e>
<s> ہم ہیں مجبور آپ ہیں مختار  <m> کہئے کس سے قصور ہوتا ہے  <e>
<s> سایہ اس آفتاب طلعت کا  <m> دیدۂ مہ کا نور ہوتا ہے  <e>
<s> خاک حاصل ہے اس سے مردوں کو  <m> زر جو صرف قبور ہوتا ہے  <e>
<s> میکشوں میں مدام اے زاہد  <m> نعرۂ یا غفور ہوتا ہے  <e>
<s> وصل ہو ٹالیے نہ بوسے پر  <m> اس سے کیا اے حضور ہوتا ہے  <e>
<s> فکر رکھتے نہیں ہیں دیوانے  <m> باعث غم شعور ہوتا ہے  <e>
<s> پرتو رخ سے ان کا جیب قبا  <m> دامن کوہ طور ہوتا ہے  <e>
<s> خوب عاشق کا پاس کرتے ہو  <m> ہر گھڑی دور دور ہوتا ہے  <e>
<s> ایک ہی نور کا زمانے میں  <m> سو طرح سے ظہور ہوتا ہے  <e>
<s> مجھ کو ناحق حلال کرتے ہے  <m> خون یہ بے قصور ہوتا ہے  <e>
<s> کشتیٔ مے چلی تو اے ساقی  <m> بحر غم سے عبور ہوتا ہے  <e>
<s> اک ادھوری سی شام باقی ہے  <m> لمحوں سے انتقام باقی ہے  <e>
<s> سارے دشمن کو لکھ لیا اس نے  <m> صرف میرا ہی نام باقی ہے  <e>
<s> جھومتے پھر رہے ہیں بس وہ ہی  <m> جن کے ہاتھوں میں جام باقی ہے  <e>
<s> کوئی صورت نہیں مگر اس کا  <m> کورے کاغذ پہ نام باقی ہے  <e>
<s> تم کہو گے تو وقت لے لوں ذرا  <m> صبح باقی ہے شام باقی ہے  <e>
<s> آج جس پر یہ پردہ داری ہے  <m> کل اسی کی تو دعوے داری ہے  <e>
<s> آئینہ مجھ سے کہہ رہا ہے یہی  <m> میرے چہرے پہ بے قراری ہے  <e>
<s> آج وعدہ وہ پھر نبھائے گا  <m> وادی و گل پہ کیا خماری ہے  <e>
<s> تیری آنکھیں یہ صاف کہتی ہے  <m> رات کتنی حسیں گزاری ہے  <e>
<s> مجھ کو دنیا سے بے خبر کر دے  <m> دیکھ لے مجھ کو معتبر کر دے  <e>
<s> صبح کو دے دے شام کی رونق  <m> شام کو درد کی سحر کر دے  <e>
<s> دن چڑھے لے لے جاں بھلے میری  <m> جسم روشن تو رات بھر کر دے  <e>
<s> اس کی رگ میں بہے لہو میرا  <m> عشق انجام ہم سفر کر دے  <e>
<s> اپنے انداز کا اکیلا تھا  <m> اس لئے میں بڑا اکیلا تھا  <e>
<s> پیار تو جنم کا اکیلا تھا  <m> کیا مرا تجربہ اکیلا تھا  <e>
<s> ساتھ تیرا نہ کچھ بدل پایا  <m> میرا ہی راستہ اکیلا تھا  <e>
<s> بخشش بے حساب کے آگے  <m> میرا دست دعا اکیلا تھا  <e>
<s> تیری سمجھوتے باز دنیا میں  <m> کون میرے سوا اکیلا تھا  <e>
<s> جو بھی ملتا گلے لگا لیتا  <m> کس قدر آئنا اکیلا تھا  <e>
<s> اس کی تصویر کیا لگی ہوئی ہے  <m> پورے کمرے میں روشنی ہوئی ہے  <e>
<s> کچھ بھی ترتیب میں نہیں تھا یہاں  <m> اس کے آنے سے بہتری ہوئی ہے  <e>
<s> دل کسی اور جا اڑا ہوا ہے  <m> روح کسی اور میں پھنسی ہوئی ہے  <e>
<s> کیسے کہہ دوں میں حال دل اس سے  <m> وہ مرے سامنے بڑی ہوئی ہے  <e>
<s> جیت جاتی ہے مجھ سے باتوں میں  <m> بڑے اسکول کی پڑھی ہوئی ہے  <e>
<s> دوست تو وہ بہت پرانی تھی  <m> ہاں محبت نئی نئی ہوئی ہے  <e>
<s> اس کے رونے سے موسموں میں نمی  <m> اس کے ہنسنے سے دھوپ سی ہوئی ہے  <e>
<s> میرے شعروں میں اور کچھ نہ سہی  <m> اس کی خوشبو رچی بسی ہوئی ہے  <e>
<s> اب تو حالات کافی بہتر ہیں  <m> ورنہ پہلے تو شاعری ہوئی ہے  <e>
<s> آپ مت ڈھونڈیے گا کچھ اس میں  <m> یہ غزل اس کے نام کی ہوئی ہے  <e>
<s> ڈر رہا ہوں نہ خوف کھا رہا ہوں  <m> بے سبب بات کو بڑھا رہا ہوں  <e>
<s> اس کی خوشبو پہن رہا ہوں کبھی  <m> کبھی آواز میں نہا رہا ہوں  <e>
<s> پھول تک اس کو دے نہیں سکتا  <m> پھر ہرے باغ کیوں دکھا رہا ہوں  <e>
<s> کر رہا ہوں میں بات ایک سے اور  <m> دوسرے شخص کو سنا رہا ہوں  <e>
<s> بے تحاشا دکھائی دے وہ مجھے  <m> ہر طرف آئنے لگا رہا ہوں  <e>
<s> میں بہت خود پسند ہوں لیکن  <m> اس کے کہنے پہ مسکرا رہا ہوں  <e>
<s> تم کسی دور میں پری رہی ہو  <m> آج بچوں کو سب بتا رہا ہوں  <e>
<s> کاش وہ بھی کبھی بتائے کہ میں  <m> اس کو شدت سے یاد آ رہا ہوں  <e>
<s> اپنا اپنا سمے بتا رہے ہیں  <m> ہم تعلق کہاں نبھا رہے ہیں  <e>
<s> وہ بھی سب آپ کا دیا ہوا تھا  <m> یہ بھی ہے آپ کا جو کھا رہے ہیں  <e>
<s> سو رہے ہیں کسی کے پہلو میں  <m> اور ترا خواب گنگنا رہے ہیں  <e>
<s> اس کے چہرے سے صبح اٹھائی ہے  <m> اس کی آنکھوں سے شب چرا رہے ہیں  <e>
<s> داد وہ دے نہیں رہے ہیں مگر  <m> میرے شعروں سے حظ اٹھا رہے ہیں  <e>
<s> علم کو اپنے با وقار کرو  <m> جاہلوں میں مرا شمار کرو  <e>
<s> دوست سب کام کر چکے اپنا  <m> سوچتے کیا ہو تم بھی وار کرو  <e>
<s> فن کسے چاہیے سو ایسے میں  <m> بس ترنم کا کاروبار کرو  <e>
<s> پگڑی آئی تو سر بھی آئے گا  <m> اور کچھ دیر انتظار کرو  <e>
<s> دن میں تعبیریں ٹوٹتی دیکھو  <m> رات بھر خواب کا شکار کرو  <e>
<s> بوجھ ہے سر بھی جن کے کاندھوں پر  <m> ایسے لوگوں سے خوب پیار کرو  <e>
<s> تیر کر لوگ ڈوب جاتے ہیں  <m> ڈوب کر آج دریا پار کرو  <e>
<s> کیا خلا آسمان تھا پہلے  <m> کس کی صورت پہ دھیان تھا پہلے  <e>
<s> دل جو اب شور کرتا رہتا ہے  <m> کس قدر بے زبان تھا پہلے  <e>
<s> تو جسے کارواں سمجھتا ہے  <m> اس پہ میرا نشان تھا پہلے  <e>
<s> جس جگہ روشنی ٹپکتی ہے  <m> واں ہوا کا گمان تھا پہلے  <e>
<s> ایک لمحہ ٹھہر گیا مجھ میں  <m> وقت جیسے کہ قید تھا مجھ میں  <e>
<s> کتنے احساس بھر گیا مجھ میں  <m> رکھ گیا کون آئنہ مجھ میں  <e>
<s> کتنے سورج نئے ابھر آئے  <m> آسماں جب بکھر گیا مجھ میں  <e>
<s> سارے منظر مرے اشاروں پر  <m> بس گئی ہے تری ادا مجھ میں  <e>
<s> کون صحرا میں بس گیا آ کر  <m> پیڑ اگنے لگا گھنا مجھ میں  <e>
<s> میں کہاں رات کا مسافر تھا  <m> چاند خود آ کے بس گیا مجھ میں  <e>
<s> اے ہوا تیز گام مت چلنا  <m> جل رہا ہے کہیں دیا مجھ میں  <e>
<s> میرا وہم و گمان رہنے دے  <m> سن مجھے بے زبان رہنے دے  <e>
<s> درد دل کامران رہنے دے  <m> اے محبت جوان رہنے دے  <e>
<s> مجھ میں اونچی اڑان رہنے دے  <m> میری حسرت جوان رہنے دے  <e>
<s> مردہ لوگوں کی بستیاں ویراں  <m> میرے جذبوں میں جان رہنے دے  <e>
<s> جا بجا جمع سورجوں کی بھیڑ  <m> مان اے آسمان رہنے دے  <e>
<s> ایک چپ سی لگی ہوئی اچھی  <m> رہنے دے داستان رہنے دے  <e>
<s> میں بھی خود کو بچا سکوں خود سے  <m> ایسا حرف بیان رہنے دے  <e>
<s> کام بننے لگیں اگر یوں ہی  <m> سب کے سب رام بان رہنے دے  <e>
<s> گرنتھ اک پریم کا پڑھا مجھ کو  <m> اور کتابوں کا گیان رہنے دے  <e>
<s> آگ میں جل رہا ہوں برسوں سے  <m> اب مرا امتحان رہنے دے  <e>
<s> میرے دکھ کی دوا بھی رکھتا ہے  <m> خود کو مجھ سے جدا بھی رکھتا ہے  <e>
<s> مانگتا بھی نہیں کسی سے کچھ  <m> لب پہ لیکن دعا بھی رکھتا ہے  <e>
<s> ہاں چلاتا ہے آندھیاں لیکن  <m> موسموں کو ہرا بھی رکھتا ہے  <e>
<s> جب بھی لاتا ہے غم پرانے وہ  <m> ان میں حصہ نیا بھی رکھتا ہے  <e>
<s> جس جگہ بھی ملا گھنا سایا  <m> ہم نے کچھ دیر کو سکوں پایا  <e>
<s> ہم نوید سحر میں غلطاں تھے  <m> ظلمت شب نے آ کے چونکایا  <e>
<s> ہم مقدر ہیں دھوپ کا یارو  <m> ہم پہ ہنستا ہے کس لیے سایا  <e>
<s> ہو چلے تھے دیار غیر کے ہم  <m> تیری یادوں نے دام پھیلایا  <e>
<s> ہم گھنی چھاؤں سے نکل بھاگے  <m> جب بھی سورج عروج پر آیا  <e>
<s> اب جو لوٹے ہو اتنے سالوں میں  <m> دھوپ اتری ہوئی ہے بالوں میں  <e>
<s> تم مری آنکھ کے سمندر میں  <m> تم مری روح کے اجالوں میں  <e>
<s> پھول ہی پھول کھل اٹھے مجھ میں  <m> کون آیا مرے خیالوں میں  <e>
<s> میں نے جی بھر کے تجھ کو دیکھ لیا  <m> تجھ کو الجھا کے کچھ سوالوں میں  <e>
<s> میری خوشیوں کی کائنات بھی تو  <m> تو ہی دکھ درد کے حوالوں میں  <e>
<s> جب ترا دوستوں میں ذکر آئے  <m> ٹیس اٹھتی ہے دل کے چھالوں میں  <e>
<s> تم سے آباد ہے یہ تنہائی  <m> تم ہی روشن ہو گھر کے جالوں میں  <e>
<s> سانولی شام کی طرح ہے وہ  <m> وہ نہ گوروں میں ہے نہ کالوں میں  <e>
<s> تیری جانب اگر چلے ہوتے  <m> ہم نہ یوں در بدر ہوئے ہوتے  <e>
<s> ساری دنیا ہے میری مٹھی میں  <m> کون آئے گا اب ترے ہوتے  <e>
<s> اور اب کیوں نہیں نبھاتے تم  <m> اتنے وعدے نہیں کیے ہوتے  <e>
<s> پا لیا میں نے ساری دنیا کو  <m> کوئی خواہش نہیں ترے ہوتے  <e>
<s> اس کی آنکھوں میں بار پانے کو  <m> کاش ہم خواب بن گئے ہوتے  <e>
<s> کس قدر ظلم ڈھایا کرتے تھے  <m> یہ جو تم بھول جایا کرتے تھے  <e>
<s> کس کا اب ہاتھ رکھ کے سینے پر  <m> دل کی دھڑکن سنایا کرتے تھے  <e>
<s> ہم جہاں چائے پینے جاتے تھے  <m> کیا وہاں اب بھی آیا کرتے تھے  <e>
<s> کون ہے اب کہ جس کے چہرے پر  <m> اپنی پلکوں کا سایہ کرتے تھے  <e>
<s> کیوں مرے دل میں رکھ نہیں دیتے  <m> کس لیے غم اٹھایا کرتے تھے  <e>
<s> فون پر گیت جو سناتے تھے  <m> اب وہ کس کو سنایا کرتے تھے  <e>
<s> آخری میں نے اس کو لکھا ہے  <m> تم مجھے یاد آیا کرتے تھے  <e>
<s> اس کا کوئی مجھے پتہ ہی نہیں  <m> وہ مرے شہر میں رہا ہی نہیں  <e>
<s> اس کی آنکھیں عجیب آنکھیں تھیں  <m> خواب جن میں کبھی سجا ہی نہیں  <e>
<s> تیرا انکار کیا قیامت ہے  <m> لوگ کہنے لگے خدا ہی نہیں  <e>
<s> وہ خیالوں میں گھر میں رہتا ہے  <m> وہ سفر پر کبھی گیا ہی نہیں  <e>
<s> عمر بھر تیرا ذکر کرنا ہے  <m> ایک دن کا یہ سلسلہ ہی نہیں  <e>
<s> چاند شب بھر اداس رہتا ہے  <m> وہ دریچے سے جھانکتا ہی نہیں  <e>
<s> فاصلہ کچھ نہ کچھ رکھا اس نے  <m> ٹوٹ کر وہ کبھی ملا ہی نہیں  <e>
<s> عشق میں خود سری نہیں ہوتی  <m> حسن میں بندگی نہیں ہوتی  <e>
<s> ناوک افگن بتا تو دے آخر  <m> درد میں کیوں کمی نہیں ہوتی  <e>
<s> راز الفت کہاں چھپائیں ہم  <m> دل سے بھی دشمنی نہیں ہوتی  <e>
<s> وہ محبت بھی کیا محبت ہے  <m> جس میں دیوانگی نہیں ہوتی  <e>
<s> آہ کر کے بھی ہم نے دیکھ لیا  <m> سوز غم میں کمی نہیں ہوتی  <e>
<s> مست آنکھوں ہی سے پلا ساقی  <m> جام سے بے خودی نہیں ہوتی  <e>
<s> جب کبھی سامنے وہ آتے ہیں  <m> ہم سے اک بات بھی نہیں ہوتی  <e>
<s> کیا کریں ایسے غم کو ہم لے کر  <m> جس میں ان کی خوشی نہیں ہوتی  <e>
<s> مست نظروں کا التفات نہ پوچھ  <m> جھوم اٹھی دل کی کائنات نہ پوچھ  <e>
<s> اپنی نظروں کی کیفیات نہ پوچھ  <m> مسکرا دی مری حیات نہ پوچھ  <e>
<s> عشق میں ہر قدم ہے اک منزل  <m> راہ الفت کی مشکلات نہ پوچھ  <e>
<s> میں ہوں اور آپ کا تصور ہے  <m> اب مری رونق حیات نہ پوچھ  <e>
<s> جیسے ہر لحظہ دیکھتے ہو مجھے  <m> مری مشق تصورات نہ پوچھ  <e>
<s> حرف مطلب زباں پہ لا نہ سکا  <m> دل میں اب تک ہے دل کی بات نہ پوچھ  <e>
<s> تم خفا کیا ہوئے حیات گئی  <m> جان تسکین کائنات گئی  <e>
<s> جب سے مرجھا گئی ہے دل کی کلی  <m> رونق گلشن حیات گئی  <e>
<s> ساقیا صرف اپنے اپنوں پر  <m> بس تری چشم التفات گئی  <e>
<s> ہائے بیچارگیٔ فکر و نظر  <m> وہ بھی تا حد ممکنات گئی  <e>
<s> ایک آنسو کی ترجمانی سے  <m> عظمت غم کی ساری بات گئی  <e>
<s> درد دل میں ہوئی ہے جب سے کمی  <m> کیا کہیں لذت حیات گئی  <e>
<s> ہم ہی ہم تھے کبھی نگاہوں میں  <m> اب کہاں ہے وہ پہلی بات گئی  <e>
<s> زندگی اتنی بے مزہ کیوں ہے  <m> درد و غم سے یہ آشنا کیوں ہے  <e>
<s> اس زمانے کے ساتھ ساتھ ہوں میں  <m> پھر مخالف مرے ہوا کیوں ہے  <e>
<s> چارہ گر بھی نہ کر سکے تشخیص  <m> عشق کا دل کو عارضہ کیوں ہے  <e>
<s> شہر میں گھر تو اور بھی تھے مگر  <m> اک ہمارا ہی گھر جلا کیوں ہے  <e>
<s> جب وہ شہ رگ کے ہے قریب تو پھر  <m> میری نظروں سے وہ چھپا کیوں ہے  <e>
<s> ہم ابھی متحد ہوئے بھی نہیں  <m> سارے عالم میں تہلکہ کیوں ہے  <e>
<s> اس کے غم میں پتہ چلا رو کر  <m> قطرۂ اشک بے بہا کیوں ہے  <e>
<s> چشم تر ہے سحاب ہے کیا ہے  <m> اشک گوہر ہے آب ہے کیا ہے  <e>
<s> مرنا جینا جناب ہے کیا ہے  <m> ہر نفس انقلاب ہے کیا ہے  <e>
<s> زہر پھیلا فضا میں نفرت کا  <m> یہ سیاست کا باب ہے کیا ہے  <e>
<s> جام دنیا کو منہ لگا کر دیکھ  <m> زہر ہے یا شراب ہے کیا ہے  <e>
<s> صنف نازک یہ تبصرہ کیجیے  <m> خار ہے یا گلاب ہے کیا ہے  <e>
<s> ہم سے عالم کی پوچھ اصلیت  <m> یہ حقیقت ہے خواب ہے کیا ہے  <e>
<s> کون جان اداؤں میں اس کی  <m> بچپنا ہے شباب ہے کیا ہے  <e>
<s> زہر کے گھونٹ پی رہے ہیں ہم  <m> تیری نظروں میں جی رہے ہیں ہم  <e>
<s> خوب ہے سوزن مژہ بھی تری  <m> دل کے زخموں کو سی رہے ہیں ہم  <e>
<s> گھر تو گھر سر دئے ہیں غربت میں  <m> دشت میں بھی سخی رہے ہیں ہم  <e>
<s> شوخ ہوں میکدے ہوں محفلیں ہوں  <m> ہر جگہ متقی رہے ہیں ہم  <e>
<s> تیرے کوچے کی گفتگو ہے فضول  <m> تیرے تو دل میں بھی رہے ہیں ہم  <e>
<s> پیش خدمت ہیں کوثر و تسنیم  <m> کشتۂ تشنگی رہے ہیں ہم  <e>
<s> دے دئے روٹیوں سمیت شتر  <m> مفلسی میں غنی رہے ہیں ہم  <e>
<s> گرد ہے زر ہے سیم ہے ذرہ  <m> شکل میں فرق میم ہے ذرہ  <e>
<s> یوں تو ریزہ ہے جز ہے شمع ہے  <m> کل میں لیکن جسیم ہے ذرہ  <e>
<s> مہر کی روشنی میں روزن سے  <m> دیکھو کتنا عظیم ہے ذرہ  <e>
<s> کہیں یہ شمس ہے کہیں یہ قمر  <m> جس جگہ ہے عظیم ہے ذرہ  <e>
<s> منقسم ہونے سے ہے جو معذور  <m> یہ وہ در یتیم ہے ذرہ  <e>
<s> پوچھئے حریت پسندوں سے  <m> صبح نو کی نسیم ہے ذرہ  <e>
<s> نکتہ حکمت و تدبر ہے  <m> جس جگہ بھی مقیم ہے ذرہ  <e>
<s> دیکھ پگلی نہ دل لگا مرے ساتھ  <m> اتنی اچھی نہیں وفا مرے ساتھ  <e>
<s> یار جو مجھ پہ جان وارتے تھے  <m> کیا کوئی واقعی مرا مرے ساتھ  <e>
<s> میں تو کمزور تھا میں کیا لڑتا  <m> وہ مگر پھر بھی لڑ پڑا مرے ساتھ  <e>
<s> میں پریشان تو نہیں مرے دوست  <m> اتنی ہمدردی مت جتا مرے ساتھ  <e>
<s> اے خدا تو تو جانتا ہے مجھے  <m> تو نے اچھا نہیں کیا مرے ساتھ  <e>
<s> اب مرے پاس پھوٹی کوڑی نہیں  <m> اب نہیں کوئی بولتا مرے ساتھ  <e>
<s> زخم کھاتے ہیں جی جلاتے ہیں  <m> ہم کہاں ایسے باز آتے ہیں  <e>
<s> زندگی روز گھٹتی جاتی ہے  <m> مسئلے روز بڑھتے جاتے ہیں  <e>
<s> اب کہاں بھوت اور بلائیں رہیں  <m> آدمی آدمی کو کھاتے ہیں  <e>
<s> ایک وہ ہم سے دور رہ کے بھی خوش  <m> ایک ہم اپنا دل جلاتے ہیں  <e>
<s> خاک سے خاک بھی نہیں ملتی  <m> روز ہم خاک چھان آتے ہیں  <e>
<s> موسم نارسائی آیا ہے  <m> صبر کی فصل اب اگاتے ہیں  <e>
<s> اس بہانے کے بعد کیسا عشق  <m> بھول جانے کے بعد کیسا عشق  <e>
<s> یعنی تم مجھ کو آزماؤ گے  <m> آزمانے کے بعد کیسا عشق  <e>
<s> ضبط تو اصل ہے محبت کی  <m> غم جتانے کے بعد کیسا عشق  <e>
<s> یہ ترا وہم ہے فقط اک وہم  <m> تیرے جانے کے بعد کیسا عشق  <e>
<s> اک کمی کا کسک کا نام ہے یہ  <m> عشق پانے کے بعد کیسا عشق  <e>
<s> کس قدر وزن ہے خطاؤں میں  <m> ذکر رہتا ہے پارساؤں میں  <e>
<s> واپسی پر اتر گیا چہرہ  <m> جا کے بیٹھا تھا ہم نواؤں میں  <e>
<s> راز کی بات ہے دعا نہ کرو  <m> یاد رکھنا ہمیں دعاؤں میں  <e>
<s> ڈھونڈ شاید ملے پیام ضمیر  <m> بوڑھے برگد کی ان چٹانوں میں  <e>
<s> اپنی تعریف کرنے بیٹھا تھا  <m> بات اڑا دی گئی ہواؤں میں  <e>
<s> اپنے اندر اتر رہا ہوں میں  <m> دھیرے دھیرے سدھر رہا ہوں میں  <e>
<s> نور و ظلمت میں امتیاز نہیں  <m> اس کنوئیں میں اتر رہا ہوں میں  <e>
<s> جس کو دیکھو چرا رہا ہے نگاہ  <m> کس گلی سے گزر رہا ہوں میں  <e>
<s> خود کو اک دن سمیٹنا بھی ہے  <m> آج کل تو بکھر رہا ہوں میں  <e>
<s> چھوڑا اندیشہ ہائے دور دراز  <m> جی رہا ہوں کہ مر رہا ہوں میں  <e>
<s> جانتا ہوں میں ہر قدم اس کا  <m> مدتوں ہم سفر رہا ہوں میں  <e>
<s> سارے چہرے ہیں یہ تو ان جانے  <m> میہماں کس کے گھر رہا ہوں میں  <e>
<s> رات بھر تم نہ جاگتے رہیو  <m> خواب آنکھوں میں پالتے رہیو  <e>
<s> ایک لمحہ میں فیصلہ کرنا  <m> عمر بھر یاں نہ سوچتے رہیو  <e>
<s> جو کسی کی سنا نہیں اب تک  <m> اس خدا کو نہ پوجتے رہیو  <e>
<s> وقت کے ساتھ ساتھ چلنا تم  <m> اک جگہ تو نہ بیٹھ کے رہیو  <e>
<s> بھول کر بھی نہ لو یہاں احساں  <m> اس بلا سے تو بھاگتے رہیو  <e>
<s> اپنی ہستی ہی کیا سو تم خود کو  <m> اس جہاں میں نہ ڈھونڈتے رہیو  <e>
<s> اپنی عادت اداس رہنا ہے  <m> سو مرے ساتھ سوچ کے رہیو  <e>
<s> خاک میں جب ملایا جاوں گا  <m> گوندھ کر پھر سے لایا جاوں گا  <e>
<s> گر گیا ہوں تمہارے جوڑے سے  <m> اب کہاں پر سجایا جاوں گا  <e>
<s> ایک دیوار کی ہے وحشت دھوپ  <m> اور میں سایا سایا جاوں گا  <e>
<s> گھر کا مطلب بدلنے والا ہے  <m> تیرے گھر میں بلایا جاوں گا  <e>
<s> اپنی ہستی مٹائے پھرتا ہوں  <m> رنج کیا کیا اٹھائے پھرتا ہوں  <e>
<s> شب گزرتی ہے اس کی یادوں میں  <m> سارا دن لڑکھڑائے پھرتا ہوں  <e>
<s> اب تو عادی ہوں درد سہنے کا  <m> اب تو بس سر جھکائے پھرتا ہوں  <e>
<s> عمر لمبی ہو میری آنکھوں کی  <m> خواب تیرے سجائے پھرتا ہوں  <e>
<s> آخری فرد ہوں قبیلے کا  <m> دل میں یادیں بسائے پھرتا ہوں  <e>
<s> سوگواری ہے میرے کمرے میں  <m> ہجر کے دن منائے پھرتا ہوں  <e>
<s> یہ مجھے کیا ہوا ہے جان جاں  <m> میں یہ کیا گنگنائے پھرتا ہوں  <e>
<s> عشق جائی کہاں سے آئی ہے  <m> یہ جدائی کہاں سے آئی ہے  <e>
<s> جب گئی تھی جوان لڑکی تھی  <m> بوڑھی مائی کہاں سے آئی ہے  <e>
<s> میں نکما ہوں مانتا بھی ہوں  <m> کامیابی کہاں سے آئی ہے  <e>
<s> اس محبت کو خود ہی چھوڑا تھا  <m> جا چکی تھی کہاں سے آئی ہے  <e>
<s> میں تمہارے بغیر مر جاؤں  <m> اتنی ہستی کہاں سے آئی ہے  <e>
<s> عشق کرتی ہے تو نمازوں سے  <m> نیک لڑکی کہاں سے آئی ہے  <e>
<s> ہجر کی شام آخری تو نہیں  <m> میری ہے کون وہ مری تو نہیں  <e>
<s> بات میری ہے کہ بچھڑتے ہیں  <m> مانتا ہوں مگر کہی تو نہیں  <e>
<s> تم کو جانا ہے تو چلی جاؤ  <m> آنکھیں کھولیں ہیں تو گئی تو نہیں  <e>
<s> کیا تھا وہ ہیر کی کہانی میں  <m> جو یہاں پہ ہوا وہی تو نہیں  <e>
<s> مسکراتے ہو میری غربت پر  <m> یہ کسی پر سدا رہی تو نہیں  <e>
<s> یہ جو چلتی ہے زندگی ہے مری  <m> جس کو رکنا تھا وہ رکی تو نہیں  <e>
<s> دیکھتا کچھ ہوں دھیان میں کچھ ہے  <m> ہے یقیں کچھ گمان میں کچھ ہے  <e>
<s> صنم اپنے کو ہم خدا جو کہیں  <m> کب قصور اس کی شان میں کچھ ہے  <e>
<s> کچھ نہ دیکھا کسی مکان میں ہم  <m> کہتے ہیں لا مکان میں کچھ ہے  <e>
<s> تشنۂ خوں ہیں لعل لب تیرے  <m> سرخیٔ رنگ پان میں کچھ ہے  <e>
<s> تیرے دیدار کی ہوس کے سوا  <m> دیکھ تو میری جان میں کچھ ہے  <e>
<s> تو جو تلوار کھینچے ہے مجھ پر  <m> زخم بھی درمیان میں کچھ ہے  <e>
<s> دیکھ تو اب جفا کشی کی تاب  <m> مجھ دل ناتوان میں کچھ ہے  <e>
<s> دیکھ کر مجھ کو نزع میں تو نے  <m> نہ کہا اس جوان میں کچھ ہے  <e>
<s> ہم کو پٹکا زمین کے اوپر  <m> گردش آسمان میں کچھ ہے  <e>
<s> فائدہ تجھ کو اے زخود غافل  <m> فکر سود و زیان میں کچھ ہے  <e>
<s> آج دل بے قرار ہے میرا  <m> کس کے پہلو میں یار ہے میرا  <e>
<s> کیوں نہ عشاق پر ہوؤں منصور  <m> جوں سپند آہ دار ہے میرا  <e>
<s> بے قرار اس کا ہوں گا حشر میں بھی  <m> یہی اس سے قرار ہے میرا  <e>
<s> رنگ زرد اور سرشک سرخ تو دیکھ  <m> کیا خزاں میں بہار ہے میرا  <e>
<s> میرے قاتل کے کف حنائی نہیں  <m> مشت خوں یادگار ہے میرا  <e>
<s> کھول کر قبر دیکھ مشق جنوں  <m> کہ کفن تار تار ہے میرا  <e>
<s> آتے جاتے مگر تو ٹھکراوے  <m> تیرے در پر مزار ہے میرا  <e>
<s> آنکھ موندے ہے میری خاک سے بھی  <m> یاں تک اس کو غبار ہے میرا  <e>
<s> جیتے رہو کیوں ہوئے رقیب کے ہار  <m> یہی سینے میں خار ہے میرا  <e>
<s> تیرے کوچے کے سگ کی پا بوسی  <m> باعث افتخار ہے میرا  <e>
<s> جب سے دلبر نے آنکھ پھیرا ہے  <m> مجھ کو دوران سر نے گھیرا ہے  <e>
<s> کوچۂ زلف نت اندھیرا ہے  <m> وہاں سیہ بخت دل کا ڈیرا ہے  <e>
<s> وجد میں ہیں دوانے ابر کو دیکھ  <m> لیلیٰٔ فصل گل کا ڈیرا ہے  <e>
<s> یکہ آزاد ہے دو عالم سے  <m> جو کہ بے دام تیرا چیرا ہے  <e>
<s> گال پر ہے کسی کے کاٹ کا نقش  <m> منہ پہ زلفیں تبھی بکھیرا ہے  <e>
<s> تجھ قبا پر گلاب کا بوٹا  <m> دل بلبل گویا ابھی ٹوٹا  <e>
<s> سچ کہوں عہد ہے ترا جھوٹا  <m> تو سلامت رہے یہ دل ٹوٹا  <e>
<s> خط نے زلفوں کا قتل عام کیا  <m> فوج نادر نے ہند کو لوٹا  <e>
<s> دل ہوا بوئے گل سا صحرائی  <m> جب وہ پنجے سے غنچے کے چھوٹا  <e>
<s> دل ہوا ہے مرا خراب سخن  <m> دیکھ کر حسن بے حجاب سخن  <e>
<s> بزم معنی میں سر خوشی ہے اسے  <m> جس کوں ہے نشۂ شراب سخن  <e>
<s> راہ مضمون تازہ بند نہیں  <m> تا قیامت کھلا ہے باب سخن  <e>
<s> جلوہ پیرا ہو شاہد معنی  <m> جب زباں سوں اٹھے نقاب سخن  <e>
<s> گوہر اس کی نظر میں جا نہ کرے  <m> جن نے دیکھا ہے آب و تاب سخن  <e>
<s> ہرجا گویاں کی بات کیونکہ سنے  <m> جو سنا نغمۂ رباب سخن  <e>
<s> ہے تری بات اے نزاکت فہم  <m> لوح دیباچۂ کتاب سخن  <e>
<s> ہے سخن جگ منیں عدیم المثال  <m> جز سخن نیں دجا جواب سخن  <e>
<s> آج سر سبز کوہ و صحرا ہے  <m> ہر طرف سیر ہے تماشا ہے  <e>
<s> چہرۂ یار و قامت زیبا  <m> گل رنگین و سرو رعنا ہے  <e>
<s> معنی حسن و معنی خوبی  <m> صورت یار سوں ہویدا ہے  <e>
<s> دم جاں بخش نو خطاں مج کوں  <m> چشمۂ خضر ہے مسیحا ہے  <e>
<s> کمر نازک و دہان صنم  <m> فکر باریک ہے معما ہے  <e>
<s> مو بہ مو اس کوں ہے پریشانی  <m> زلف مشکیں کا جس کوں سودا ہے  <e>
<s> کیا حقیقت ہے تجھ تواضع کی  <m> یو تلطف ہے یا مداوا ہے  <e>
<s> سبب دل ربائی عاشق  <m> مہر ہے لطف ہے دلاسا ہے  <e>
<s> عشق بیتاب جاں گدازی ہے  <m> حسن مشتاق دل نوازی ہے  <e>
<s> اشک خونیں سوں جو کیا ہے وضو  <m> مذہب عشق میں نمازی ہے  <e>
<s> جو ہوا راز عشق سوں آگاہ  <m> وو زمانے کا فخر رازی ہے  <e>
<s> پاک بازاں سوں یوں ہوا مفہوم  <m> عشق مضمون پاک بازی ہے  <e>
<s> جا کے پہنچی ہے حد ظلمت کوں  <m> بسکہ تجھ زلف میں درازی ہے  <e>
<s> تجربے سوں ہوا مجھے ظاہر  <m> ناز مفہوم بے نیازی ہے  <e>
<s> دل طلب گار ناز مہوش ہے  <m> لطف اس کا اگرچہ دل کش ہے  <e>
<s> مجھ سوں کیوں کر ملے گا حیراں ہوں  <m> شوخ ہے بے وفا ہے سرکش ہے  <e>
<s> کیا تری زلف کیا ترے ابرو  <m> ہر طرف سوں مجھے کشاکش ہے  <e>
<s> تجھ بن اے داغ بخش سینہ و دل  <m> چمن لالہ دشت آتش ہے  <e>
<s> مفلسی سب بہار کھوتی ہے  <m> مرد کا اعتبار کھوتی ہے  <e>
<s> کیونکے حاصل ہو مج کو جمعیت  <m> زلف تیری قرار کھوتی ہے  <e>
<s> ہر سحر شوخ کی نگہ کی شراب  <m> مجھ انکھاں کا خمار کھوتی ہے  <e>
<s> کیونکے ملنا صنم کا ترک کروں  <m> دلبری اختیار کھوتی ہے  <e>
<s> کوچۂ یار عین کاسی ہے  <m> جوگئی دل وہاں کا باسی ہے  <e>
<s> پی کے بیراگ کی اداسی سوں  <m> دل پہ میرے سدا اداسی ہے  <e>
<s> اے صنم تجھ جبیں اپر یہ خال  <m> ہندوی ہر دوار باسی ہے  <e>
<s> زلف تیری ہے موج جمنا کی  <m> تل نزک اس کے جیوں سناسی ہے  <e>
<s> گھر ترا ہے یہ رشک دیول چیں  <m> اس میں مدت سوں دل اپاسی ہے  <e>
<s> یہ سیہ زلف تجھ زنخداں پر  <m> ناگنی جیوں کنوے پہ پیاسی ہے  <e>
<s> طاس خورشید غرق ہے جب سوں  <m> بر میں تیرے لباس تاسی ہے  <e>
<s> جس کی گفتار میں نہیں ہے مزا  <m> سخن اس کا طعام باسی ہے  <e>
<s> شغل بہتر ہے عشق بازی کا  <m> کیا حقیقی و کیا مجازی کا  <e>
<s> ہر زباں پر ہے مثل شانہ مدام  <m> ذکر تجھ زلف کی درازی کا  <e>
<s> آج تیری بھواں نے مسجد میں  <m> ہوش کھویا ہے ہر نمازی کا  <e>
<s> گر نئیں راز عشق سوں آگاہ  <m> فخر بے جا ہے فخر رازی کا  <e>
<s> دل کوں تجھ باج بے قراری ہے  <m> چشم کا کام اشک باری ہے  <e>
<s> شب فرقت میں مونس و ہم دم  <m> بے قراروں کوں آہ و زاری ہے  <e>
<s> اے عزیزاں مجھے نہیں برداشت  <m> سنگ دل کا فراق بھاری ہے  <e>
<s> فیض سوں تجھ فراق کے ساجن  <m> چشم گریاں کا کام جاری ہے  <e>
<s> فوقیت لے گیا ہوں بلبل سوں  <m> گرچہ منصب میں دو ہزاری ہے  <e>
<s> عشق بازوں کے حق میں قاتل کی  <m> ہر نگہ خنجر و کٹاری ہے  <e>
<s> آج دستا ہے حال کچھ کا کچھ  <m> کیوں نہ گزرے خیال کچھ کا کچھ  <e>
<s> دل بے دل کوں آج کرتی ہے  <m> شوخ چنچل کی چال کچھ کا کچھ  <e>
<s> مجکو لگتا ہے اے پری پیکر  <m> آج تیرا جمال کچھ کا کچھ  <e>
<s> اثر بادۂ جوانی ہے  <m> کر گیا ہوں سوال کچھ کا کچھ  <e>
<s> خوب رو خوب کام کرتے ہیں  <m> یک نگہ میں غلام کرتے ہیں  <e>
<s> دیکھ خوباں کوں وقت ملنے کے  <m> کس ادا سوں سلام کرتے ہیں  <e>
<s> کیا وفادار ہیں کہ ملنے میں  <m> دل سوں سب رام رام کرتے ہیں  <e>
<s> کم نگاہی سوں دیکھتے ہیں ولے  <m> کام اپنا تمام کرتے ہیں  <e>
<s> کھولتے ہیں جب اپنی زلفاں کوں  <m> صبح عاشق کوں شام کرتے ہیں  <e>
<s> صاحب لفظ اس کوں کہہ سکیے  <m> جس سوں خوباں کلام کرتے ہیں  <e>
<s> روح بخشی ہے کام تجھ لب کا  <m> دم عیسیٰ ہے نام تجھ لب کا  <e>
<s> حسن کے خضر نے کیا لبریز  <m> آب حیواں سوں جام تجھ لب کا  <e>
<s> منطق و حکمت و معانی پر  <m> مشتمل ہے کلام تجھ لب کا  <e>
<s> جنت حسن میں کیا حق نے  <m> حوض کوثر مقام تجھ لب کا  <e>
<s> رگ یاقوت کے قلم سوں لکھیں  <m> خط پرستاں پیام تجھ لب کا  <e>
<s> سبزہ و برگ و لالہ رکھتے ہیں  <m> شوق دل میں دوام تجھ لب کا  <e>
<s> غرق شکر ہوئے ہیں کام و زباں  <m> جب لیا ہوں میں نام تجھ لب کا  <e>
<s> مثل یاقوت خط میں ہے شاگرد  <m> ساغر مے مدام تجھ لب کا  <e>
<s> صحبت غیر موں جایا نہ کرو  <m> درد منداں کوں کڑھایا نہ کرو  <e>
<s> حق پرستی کا اگر دعویٰ ہے  <m> بے گناہاں کوں ستایا نہ کرو  <e>
<s> اپنی خوبی کے اگر طالب ہو  <m> اپنے طالب کوں جلایا نہ کرو  <e>
<s> ہے اگر خاطر عشاق عزیز  <m> غیر کوں درس دکھایا نہ کرو  <e>
<s> مجھ کو ترشی کا ہے پرہیز صنم  <m> چین ابرو کوں دکھایا نہ کرو  <e>
<s> دل کوں ہوتی ہے سجن بیتابی  <m> زلف کوں ہاتھ لگایا نہ کرو  <e>
<s> نگہ تلخ سوں اپنی ظالم  <m> زہر کا جام پلایا نہ کرو  <e>
<s> ہم کوں برداشت نہیں غصے کی  <m> بے سبب غصے میں آیا نہ کرو  <e>
<s> جب صنم کوں خیال باغ ہوا  <m> طالب نشۂ فراغ ہوا  <e>
<s> فوج عشاق دیکھ ہر جانب  <m> نازنیں صاحب دماغ ہوا  <e>
<s> رشک سوں تجھ لباں کی سرخی پر  <m> جگر لالہ داغ داغ ہوا  <e>
<s> دل عشاق کیوں نہ ہو روشن  <m> جب خیال صنم چراغ ہوا  <e>
<s> دل میں جب تک نہ بے کلی ہوگی  <m> کتنی بے جان زندگی ہوگی  <e>
<s> بات جو مجھ میں شور کرتی ہے  <m> مجھ سے کہنے کو رہ گئی ہوگی  <e>
<s> آج چہرے پہ ہے سکوں میرے  <m> جیت خود پر مری ہوئی ہوگی  <e>
<s> زندگی پر لگا نہ ہر الزام  <m> کچھ خطا تیری بھی رہی ہوگی  <e>
<s> دل میں کچھ کرنے کی تمنا رکھ  <m> زندگی ورنہ موت سی ہوگی  <e>
<s> مجھ کو اس سے نجات بھی نہ رہی  <m> پاس ہو کر جو پاس ہی نہ رہی  <e>
<s> علم تھا مجھ پہ جو گزرنا تھا  <m> گفتگو میں وہ بات ہی نہ رہی  <e>
<s> رات گزری ہے آج پھر تنہا  <m> آج بھی رات رات سی نہ رہی  <e>
<s> ہجر میں فاصلہ تو لازم تھا  <m> اب تو رشتے کی آس ہی نہ رہی  <e>
<s> رکھ کے مجھ کو کہیں وہ بھول گیا  <m> اور میری تلاش بھی نہ رہی  <e>
<s> اور سب کچھ بحال رکھا ہے  <m> ایک بس عشق ٹال رکھا ہے  <e>
<s> بس ترا ہوں یہ سوچ کر برسوں  <m> میں نے اپنا خیال رکھا ہے  <e>
<s> وہ بدن جادوئی پٹاری ہے  <m> ہر کہیں اک کمال رکھا ہے  <e>
<s> زندگی موت طے مری ہوگی  <m> اس نے سکہ اچھال رکھا ہے  <e>
<s> حال دل کیا اسے بتاؤں میں  <m> اس نے سب دیکھ بھال رکھا ہے  <e>
<s> ہجر پھیلا ہے پورے کمرے میں  <m> پرس میں پر وصال رکھا ہے  <e>
<s> یا تری آرزو سا ہو جاؤں  <m> یا تری آرزو کا ہو جاؤں  <e>
<s> مرے کانوں میں جو تو کن کہہ دے  <m> میں تصور سا ترا ہو جاؤں  <e>
<s> مجھ سے اک بار ذرا مل ایسے  <m> میں ترے گھر کا پتہ ہو جاؤں  <e>
<s> تو بھی آ جانا کہیں رکھ کے بدن  <m> جسم سے میں بھی جدا ہو جاؤں  <e>
<s> توڑ کر ماٹی یہ میری پھر سے  <m> یوں بناؤ کہ نیا ہو جاؤں  <e>
<s> عشق کی رسم یہی ہے باقی  <m> میں بھی اک بار خفا ہو جاؤں  <e>
<s> آشنائی ہے سخن گوئی بھی  <m> اور کتنا میں برا ہو جاؤں  <e>
<s> سوچو ایسا ہوا تو کیا ہوگا  <m> میں ہی تنہا ہوا تو کیا ہوگا  <e>
<s> پیار کر لوں مگر مجھے ڈر ہے  <m> پھر سے دھوکا ہوا تو کیا ہوگا  <e>
<s> مرض یہ لا علاج لگتا ہے  <m> میں نہ اچھا ہوا تو کیا ہوگا  <e>
<s> لوگ کرتے ہیں پیار جسموں سے  <m> تو بھی ان سا ہوا تو کیا ہوگا  <e>
<s> ٹوٹ کر جو بکھر گیا سوچو  <m> گر وہ شیشہ ہوا تو کیا ہوگا  <e>
<s> تم مجھے منع کر تو لو گے پر  <m> میں نہ مجھ سا ہوا تو کیا ہوگا  <e>
<s> سوچتا ہوں میں چھوڑ دوں دنیا  <m> پر نہ اس کا ہوا تو کیا ہوگا  <e>
<s> یہ ملی اعتبار کی قیمت  <m> لگ گئی میرے پیار کی قیمت  <e>
<s> مجھ سے اک جنگ جیتنی تھی اسے  <m> سو لگی میری ہار کی قیمت  <e>
<s> ہم کو اک پھول تک نصیب نہیں  <m> ہم سے پوچھو بہار کی قیمت  <e>
<s> آپ کو پیار مل گیا اپنا  <m> آپ کیا جانو پیار کی قیمت  <e>
<s> آ کے باہوں میں بھر لیا اس نے  <m> مل گئی انتظار کی قیمت  <e>
<s> ایک مشکل کتاب جیسی تھی  <m> زندگی اک عذاب جیسی تھی  <e>
<s> ہم کو تو خار ہی ملے لیکن  <m> یہ سنا تھا گلاب جیسی تھی  <e>
<s> گھونٹ در گھونٹ پی تو یہ جانا  <m> ایک کڑوی شراب جیسی تھی  <e>
<s> آئی حصے میں جو یتیموں کے  <m> وہ تو خانہ خراب جیسی تھی  <e>
<s> عمر بھر ہم سہیجتے تھے جسے  <m> ایک خستہ کتاب جیسی تھی  <e>
<s> کوئی تعبیر ہی نہ ہو جس کی  <m> اک ادھورے سے خواب جیسی تھی  <e>
<s> ہے شکستہ سی آج یہ لیکن  <m> بچپنے میں نواب جیسی تھی  <e>
<s> تم نے دیکھی نہیں جوانی میں  <m> زندگی آفتاب جیسی تھی  <e>
<s> ساتھ تیرا اگر نہیں ہوتا  <m> ہم سے اتنا سفر نہیں ہوتا  <e>
<s> دھوپ ہے راہ میں اصولوں کی  <m> اس میں کوئی شجر نہیں ہوتا  <e>
<s> لوگ کیا کیا خرید لیتے ہیں  <m> بس ہمیں سے گزر نہیں ہوتا  <e>
<s> سامنا زندگی سے کرنے کا  <m> ہر کسی میں ہنر نہیں ہوتا  <e>
<s> اب تو عادی سے ہو گئے ہیں ہم  <m> حادثوں کا اثر نہیں ہوتا  <e>
<s> دل یوں لگتے قریب ہیں لیکن  <m> راستہ مختصر نہیں ہوتا  <e>
<s> گر وفا ہی ملی جو ہوتی تو  <m> آدمی در بدر نہیں ہوتا  <e>
<s> تیرے پہلو یا درمیاں نکلے  <m> ایک جاں ہے کہاں کہاں نکلے  <e>
<s> اس طرح سے کبھی سمیٹ مجھے  <m> میرے کھلنے پر اک جہاں نکلے  <e>
<s> سوچتا ہوں یوں نہ ہو اک دن  <m> یہ زمیں کوئی آسماں نکلے  <e>
<s> آ تری سانس سانس پی لوں میں  <m> جسم سے روح کا دھواں نکلے  <e>
<s> زندگی کی ہنسی اڑاتی ہوئی  <m> خواہش مرگ سر اٹھاتی ہوئی  <e>
<s> کھو گئی ریت کے سمندر میں  <m> اک ندی راستہ بناتی ہوئی  <e>
<s> مجھ کو اکثر اداس کرتی ہے  <m> ایک تصویر مسکراتی ہوئی  <e>
<s> آ گئی خامشی کے نرغے میں  <m> زندگی مجھ کو گنگناتی ہوئی  <e>
<s> میں اسے بھی اداس کر دوں گا  <m> صبح آئی ہے کھلکھلاتی ہوئی  <e>
<s> ہر اندھیرا تمام ہوتا ہوا  <m> جوت میں جوت اب سماتی ہوئی  <e>
<s> سب کے آگے نہیں بکھرنا ہے  <m> اب جنوں اور طرح کرنا ہے  <e>
<s> کیا ضرورت ہے اتنے خوابوں کی  <m> دشت شب پار ہی تو کرنا ہے  <e>
<s> آ گئے زندگی کے جھانسے میں  <m> ٹھان رکھا تھا آج مرنا ہے  <e>
<s> پوچھنا چاہیئے تھا دریا کو  <m> ڈوبنا ہے کہ پار اترنا ہے  <e>
<s> بینڈ باجا ہے تھوڑی دیر کا بس  <m> رات بھر کس نے رقص کرنا ہے  <e>
<s> پھر وہی شب وہی ستارہ ہے  <m> پھر وہی آسماں ہمارا ہے  <e>
<s> وہ جو تعمیر تھی تمہاری تھی  <m> یہ جو ملبہ ہے سب ہمارا ہے  <e>
<s> وہ جزیرہ ہی کچھ کشادہ تھا  <m> ہم نے سمجھا یہی کنارہ ہے  <e>
<s> چاہتا ہے کہ کہکشاں میں رہے  <m> میرے اندر جو اک ستارہ ہے  <e>
<s> دل سے جب لو لگی نہیں ہوتی  <m> آنکھ بھی شبنمی نہیں ہوتی  <e>
<s> جس کو غم نے حیات بخشی ہو  <m> ہر خوشی وہ خوشی نہیں ہوتی  <e>
<s> کانٹے جب تک جواں نہیں ہوتے  <m> شاخ گل کی ہری نہیں ہوتی  <e>
<s> خاص انداز جب سخن کا نہ ہو  <m> شاعری شاعری نہیں ہوتی  <e>
<s> لب پہ جبراً ہنسی بھی لاتے ہیں  <m> درد میں کچھ کمی نہیں ہوتی  <e>
<s> کچھ نہیں کھلتا ابتدا کیا ہے  <m> اس خرابات کی بنا کیا ہے  <e>
<s> سوچتے ہیں کہ ابتدا کیا تھی  <m> کاش سمجھیں کہ انتہا کیا ہے  <e>
<s> نہیں تم ہو ہماری نظروں میں  <m> ہم نہیں جانتے خدا کیا ہے  <e>
<s> درد تم نے دیا عنایت کی  <m> مگر اس درد کی دوا کیا ہے  <e>
<s> ہم نے دنیا میں کیا نہیں دیکھا  <m> دیکھیے اور دیکھنا کیا ہے  <e>
<s> اروشی آسماں سے آ جائے  <m> کوئی ارجن سا روپ دکھلائے  <e>
<s> کوئی بس جائے جو تصور میں  <m> موت بھی زندگی سے شرمائے  <e>
<s> چاند بکھرا رہا ہے کرنوں کو  <m> کون آتا ہے سر کو نہوڑائے  <e>
<s> بادلوں کے سجیلے ڈولے پر  <m> کوئی دلہن پیا کے گھر جائے  <e>
<s> کوئی پھر دل میں چٹکیاں لے لے  <m> کوئی پھر من کو آ کے بہلائے  <e>
<s> شب کی تاریکی بڑھتی ہی جائے  <m> کون آتا ہے زلف بکھرائے  <e>
<s> جھلملائے ستاروں کے جھرمٹ  <m> کس کی پلکوں پہ اشک تھرائے  <e>
<s> اس کی جو بات ہے نرالی ہے  <m> دل ناداں کو کون سمجھائے  <e>
<s> ان کو بھولے زمانہ ہوتا ہے  <m> اشک آنکھوں میں پھر بھی بھر آئے  <e>
<s> دم بخود ساری کائنات ہوئی  <m> ہم نے وہ گیت پیار کے گائے  <e>
<s> لمس تشنہ لبی سے گزری ہے  <m> رات کس جاں کنی سے گزری ہے  <e>
<s> اس مرصع نگار خانے میں  <m> آنکھ بے منظری سے گزری ہے  <e>
<s> ایک سایہ سا پھڑپھڑاتا ہے  <m> کوئی شے روشنی سے گزری ہے  <e>
<s> لوٹنے والے ساتھ ساتھ رہے  <m> زندگی سادگی سے گزری ہے  <e>
<s> کچھ دکھائی نہیں دیا شاید  <m> عمر اندھی گلی سے گزری ہے  <e>
<s> شام آتی تھی دن گزرنے پر  <m> کیا ہوا کیوں ابھی سے گزری ہے  <e>
<s> کتنی ہنگامہ خیزیاں لے کر  <m> اک صدا خامشی سے گزری ہے  <e>
<s> آنکھ بینائی کے تعاقب میں  <m> کیسی لا حاصلی سے گزری ہے  <e>
<s> زندگی میں ضبط پیدا کر دیا  <m> اس کے غم نے دیکھیے کیا کر دیا  <e>
<s> عقل و دل نے گو چھپایا راز کو  <m> آنسوؤں نے پھر بھی رسوا کر دیا  <e>
<s> اس کی آہٹ تھی یا میرا وہم تھا  <m> دل میں جس نے حشر برپا کر دیا  <e>
<s> جب چلی تھی ساتھ میں اک آس تھی  <m> راستے نے مجھ کو تنہا کر دیا  <e>
<s> کس کی نظریں پھر مسیحا بن گئیں  <m> کس نے میرے دل کو زندہ کر دیا  <e>
<s> ایک مدھم سی کرن نے یک بیک  <m> خواب کو میرے سنہرا کر دیا  <e>
<s> آس کا مرہم دیا یوں آپ نے  <m> زخم دل کچھ اور گہرا کر دیا  <e>
<s> رہ گئی تھی آزمائش کیا کوئی  <m> جاں نے کیوں جانے میں وقفہ کر دیا  <e>
<s> وہ ہوئے ایسے مہرباں مجھ پر  <m> بار ہونے لگا جہاں مجھ پر  <e>
<s> کتنی شفاف زندگانی تھی  <m> اب تو چھانے لگا دھواں مجھ پر  <e>
<s> اس نے آ کر نہ کچھ صفائی دی  <m> قصے ہوتے رہے بیاں مجھ پر  <e>
<s> گل کے مانند یہ سراپا تھا  <m> جانے کب آ گئی خزاں مجھ پر  <e>
<s> میرے دم سے چمن میں رنگت تھی  <m> رشک کرتی تھیں تتلیاں مجھ پر  <e>
<s> میں جہاں سے چلی بھی جاؤں تو  <m> کیا کرے گا کوئی فغاں مجھ پر  <e>
<s> جب بھی اس نے سنی نہ بات مری  <m> کتنی باتیں ہوئیں عیاں مجھ پر  <e>
<s> میری آواز کو نہ قید کرو  <m> عزم پرواز کو نہ قید کرو  <e>
<s> ہے روش میری زخم دل لکھنا  <m> میرے انداز کو نہ قید کرو  <e>
<s> کسی انجام بد کے خدشے میں  <m> حسن آغاز کو نہ قید کرو  <e>
<s> تم نظر کو چرا کے یوں مجھ سے  <m> اک حسیں راز کو نہ قید کرو  <e>
<s> ہے مقید یہ ذات رسموں میں  <m> دل جانباز کو نہ قید کرو  <e>
<s> شرک کا پردہ اٹھایا یار نے  <m> ہم کو جب اپنا بنایا یار نے  <e>
<s> روز روشن کی طرح دیکھا اسے  <m> گرچہ منہ اپنا چھپایا یار نے  <e>
<s> ظاہراً موجود ہے ہر شان سے  <m> ہر طرح رخ کو دکھایا یار نے  <e>
<s> خویش و بیگانہ فقط کہنے کو ہے  <m> اپنا دیوانہ بنایا یار نے  <e>
<s> بندہ بن جانا فقط چھپنے کو ہے  <m> گھر کو ویرانہ بنایا یار نے  <e>
<s> پھیر گردوں سے ہے صورت ہر طرح  <m> جسم کا شانہ بنایا یار نے  <e>
<s> تیری سانسوں کا زیر و بم جانم  <m> توڑ دے صبر کا بھرم جانم  <e>
<s> یہ بدن کوئی پر خطر رستہ  <m> فتنہ ساماں ہے خم بہ خم جانم  <e>
<s> ایسی نازک کمر کہ جلتے ہیں  <m> بہتی ندیوں کے پیچ و خم جانم  <e>
<s> تم نے بس مسکرا کے دیکھ لیا  <m> لڑکھڑانے لگے قدم جانم  <e>
<s> اتنی مدت کے بعد ملتی ہو  <m> حال پوچھو گی کم سے کم جانم  <e>
<s> کوئی سرمایہ کب رہا محفوظ  <m> اک فقیری کا راستہ محفوظ  <e>
<s> گوشۂ دل ہے عالم حیرت  <m> بڑا معمور ہے بڑا محفوظ  <e>
<s> دشت پھر کیوں نہیں رہے آباد  <m> ابر آزاد ہے ہوا محفوظ  <e>
<s> کشمکش میں ہے طائر فردوس  <m> زمیں آباد اور خلا محفوظ  <e>
<s> جو ہوا کی پناہ میں آئے  <m> وہی رہ جائے گا دیا محفوظ  <e>
<s> اک خوشی کے لیے ہیں کتنے غم  <m> مبتلائے صد آرزو ہیں ہم  <e>
<s> دل بھی لوح و قلم کا ہمسر ہے  <m> داستانیں ہیں کتنی دل پہ رقم  <e>
<s> عظمت رفتگاں ہے نظروں میں  <m> اپنے ماضی کو ڈھونڈتے ہیں ہم  <e>
<s> پارہ پارہ ہے خود جنوں لیکن  <m> فکر انساں اسی سے ہے محکم  <e>
<s> بھیگی بھیگی ہے ہر کرن ان کی  <m> ہے ستاروں کی آنکھ بھی پر نم  <e>
<s> یوں نہ ہوتی سحر کی رسوائی  <m> کاش کھلتا نہ روشنی کا بھرم  <e>
<s> ہم ہیں اور احترام حسن وفا  <m> وہ ہیں اور اہتمام مشق ستم  <e>
<s> چاہ تھی مہر تھی محبت تھی  <m> اس کی ہر بات ہی قیامت تھی  <e>
<s> وصل تھا قرب تھا قرابت تھی  <m> دل کو پھر بھی عجیب وحشت تھی  <e>
<s> اب تو ہم سوچ کر بھی ہنستے ہیں  <m> اول عشق کیسی حالت تھی  <e>
<s> میں بہت خوش رہا ہوں اس کے بغیر  <m> اس کو اس بات پر بھی حیرت تھی  <e>
<s> بس اسے چومتے ہی چھوڑ دیا  <m> پتھروں سے مجھے تو وحشت تھی  <e>
<s> میں تو کچھ ان دنوں پریشاں تھا  <m> اس کو کب بھولنے کی عادت تھی  <e>
<s> میں ہی اس وقت تجھ سے بچھڑا تھا  <m> جب تری چاہتوں میں شدت تھی  <e>
<s> وصل بھی ہجر تھا وصال نہ تھا  <m> مل رہے تھے مگر خیال نہ تھا  <e>
<s> مل رہے تھے کہ دونوں تنہا تھے  <m> گفتگو میں بھی قیل و قال نہ تھا  <e>
<s> میرے اور اس کے درمیان ابھی  <m> کوئی بھی سلسلہ بحال نہ تھا  <e>
<s> راستے ختم ہو چکے تھے مگر  <m> واپسی کا کوئی سوال نہ تھا  <e>
<s> یہ بھی اک مرحلہ تمام ہوا  <m> ہو گئے تھے جدا ملال نہ تھا  <e>
<s> وہ ترا حسن ہو کہ عشق مرا  <m> کوئی پابند ماہ و سال نہ تھا  <e>
<s> درد کی لہر تھی گزر بھی گئی  <m> اس کے ہم راہ چشم تر بھی گئی  <e>
<s> اک تعلق سا تھا سو ختم ہوا  <m> بات تھی ذہن سے اتر بھی گئی  <e>
<s> ہم ابھی سوچ ہی میں بیٹھے ہیں  <m> اور وہ آنکھ کام کر بھی گئی  <e>
<s> ہجر سے کم نہ تھی وصال کی رت  <m> آئی بے چین سی گزر بھی گئی  <e>
<s> ضبط کا حوصلہ بہت تھا مگر  <m> اس نے پوچھا تو آنکھ بھر بھی گئی  <e>
<s> خواب تعبیر میں بدلتا ہے  <m> اس میں لیکن زمانہ لگتا ہے  <e>
<s> جب اسے چاہتیں میسر ہوں  <m> خود بخود آدمی بدلتا ہے  <e>
<s> پہلے یہ دل کہاں دھڑکتا تھا  <m> اب ہر اک بات پر دھڑکتا ہے  <e>
<s> ہاں مری خواہشیں زیادہ ہیں  <m> ہاں وہ اس بات کو سمجھتا ہے  <e>
<s> سر بسر وصل کی تمنا میں  <m> وہ بدن روح میں اترتا ہے  <e>
<s> رات بھی بن سنور کے آتی ہے  <m> دن بھی اترا کے اب نکلتا ہے  <e>
<s> ہو کے صید غم جہاں یہ کھلا  <m> غم سے اک راستہ نکلتا ہے  <e>
<s> پڑھ چکے ہیں نصاب تنہائی  <m> اب لکھیں گے کتاب تنہائی  <e>
<s> وصل کی شب تمام ہوتے ہی  <m> آ گیا آفتاب تنہائی  <e>
<s> خامشی وحشتیں اداسی ہے  <m> کھل رہے ہیں گلاب تنہائی  <e>
<s> اس کی یادوں کے گھر میں جاتے ہی  <m> کھل گیا ہم پہ باب تنہائی  <e>
<s> وصل کی شب تمہارے پہلو میں  <m> لے رہا ہوں ثواب تنہائی  <e>
<s> کس کو بتلائیں کون سمجھے گا  <m> کیسے جھیلے عذاب تنہائی  <e>
<s> دوستوں سے گریز کرتا ہوں  <m> ہو رہا ہوں خراب تنہائی  <e>
<s> درد اس کا ابھر رہا ہوگا  <m> سارا نشہ اتر رہا ہوگا  <e>
<s> بند آنکھوں کی سرد جھیلوں میں  <m> عکس اس کا سنور رہا ہوگا  <e>
<s> رات سے صلح ہو رہی ہوگی  <m> اس کا احساس مر رہا ہوگا  <e>
<s> خود پہ الزام کیوں دھرو بابا  <m> زندگی موت ہے مرو بابا  <e>
<s> ریت خوابوں کی ہو کہ درد کے پھول  <m> اپنی جھولی میں کچھ بھرو بابا  <e>
<s> خوف کی دھند گھیر لے گی تمہیں  <m> کیا ضروری ہے تم ڈرو بابا  <e>
<s> جنگ جب ان سے لازمی ٹھہرے  <m> ان سے پھر جنگ ہی کرو بابا  <e>
<s> آپ اپنا نشاں نہیں معلوم  <m> لٹ گئے ہم کہاں نہیں معلوم  <e>
<s> لے چلا ہے جنون شوق کدھر  <m> ہوگی منزل کہاں نہیں معلوم  <e>
<s> دوڑتا ہوں غبار کے پیچھے  <m> ہے کہاں کارواں نہیں معلوم  <e>
<s> جھک گیا سر بصد خلوص و نیاز  <m> کس کا ہے آستاں نہیں معلوم  <e>
<s> ایک ہلچل ہے خانۂ دل میں  <m> کون ہے میہماں نہیں معلوم  <e>
<s> برق چمکی تھی ایک بار یہاں  <m> کیا ہوا آشیاں نہیں معلوم  <e>
<s> دل کے لٹنے پہ کیا کرے کوئی  <m> کس سے جا کر پتہ کرے کوئی  <e>
<s> سوچتا ہوں کہ کس بھروسے پر  <m> جان تم پر فدا کرے کوئی  <e>
<s> یعنی عمر خضر تو حاصل ہو  <m> چند سانسوں کا کیا کرے کوئی  <e>
<s> ایک ہی تو صدائے مجنوں ہے  <m> میرے دکھ کی دوا کرے کوئی  <e>
<s> اس پہ لازم اسی کا ہو جانا  <m> جس کو کچھ بھی عطا کرے کوئی  <e>
<s> کوئی رستہ نکل ہی آتا ہے  <m> اک ذرا آسرا کرے کوئی  <e>
<s> گاہ چلتی بہ گاہ رکتی ہے  <m> ایسی دھڑکن کا کیا کرے کوئی  <e>
<s> جوں فرشتہ اجل کا آتا ہے  <m> ایسے وعدہ وفا کرے کوئی  <e>
<s> سخت مشکل ہے فی البدیہہ کہنا  <m> چھید ہیرے میں کیا کرے کوئی  <e>
<s> راہزن ہوں کہ رہنما ہوں میں  <m> کون جانے کہ اصل کیا ہوں میں  <e>
<s> وہ جو عبرت کا اک نشاں ٹھہرے  <m> باغ والوں کو جانتا ہوں میں  <e>
<s> مجھ سے خلق خدا لرزتی ہے  <m> کس نوعیت کا پارسا ہوں میں  <e>
<s> سادگی کو بھی جس پہ رشک آئے  <m> اس تکلف کی انتہا ہوں میں  <e>
<s> کس نے دیکھا یہ دیکھنا میرا  <m> دل کی آنکھوں سے دیکھتا ہوں میں  <e>
<s> بھیڑیے کی نگاہ ہے جن پر  <m> ایسی بھیڑوں کو ہانکتا ہوں میں  <e>
<s> رات چوپال اور الاؤ میاں  <m> اب کہاں گاؤں کا سبھاؤ میاں  <e>
<s> شعر کہنا تو خیر مشکل ہے  <m> شعر پڑھنا ہی سیکھ جاؤ میاں  <e>
<s> درس و تدریس جب کہ منصب ہے  <m> کچھ پڑھو اور کچھ پڑھاؤ میاں  <e>
<s> یہ جو پھیلی تو تم بھی جھلسو گے  <m> آگ کا کھیل مت رچاؤ میاں  <e>
<s> یہ سفر درد کا ہے رستے میں  <m> کیسا رکنا کہاں پڑاؤ میاں  <e>
<s> میں لپٹتا رہا ہوں خاروں سے  <m> تم نے پوچھا نہیں بہاروں سے  <e>
<s> چاندنی سے سحاب پاروں سے  <m> جی بہلتا ہے یاد گاروں سے  <e>
<s> آ مرے چاند رات سونی ہے  <m> بات بنتی نہیں ستاروں سے  <e>
<s> منزل زندگی ہے کتنی دور  <m> پوچھ لیتا ہوں رہ گزاروں سے  <e>
<s> بات جب بھی چھڑی محبت کی  <m> خامشی بول اٹھی مزاروں سے  <e>
<s> ایک بھی آفتاب بن نہ سکا  <m> لاکھ ٹوٹے ہوئے ستاروں سے  <e>
<s> مست ہوں متقی نہیں ہوں میں  <m> کام کا آدمی نہیں ہوں میں  <e>
<s> مجھ کو دنیا کی فکر لاحق ہے  <m> یعنی کوئی ولی نہیں ہوں میں  <e>
<s> تیرے معیار کا تو دور کی بات  <m> تیرے مطلب کا بھی نہیں ہوں میں  <e>
<s> مذہب عشق کا پیمبر ہوں  <m> ہاں مگر آخری نہیں ہوں میں  <e>
<s> ڈر نہیں پاس آ مرے پیارے  <m> نور ہوں روشنی نہیں ہوں میں  <e>
<s> مقتدیٰ ہوں میں روز اول سے  <m> کافرا مقتدی نہیں ہوں میں  <e>
<s> عام سے کوزہ گر کا بیٹا ہوں  <m> گاؤں کا چودھری نہیں ہوں میں  <e>
<s> درد حد سے سوا دیا تو نے  <m> میرا رتبہ بڑھا دیا تو نے  <e>
<s> درد و غم ہی سہی خوشی نہ سہی  <m> مجھ کو جو کچھ دیا دیا تو نے  <e>
<s> راحت افزا لگا مجھے ہر غم  <m> درد ایسا جگا دیا تو نے  <e>
<s> نام دے کر غم محبت کا  <m> کیوں فسانہ بنا دیا تو نے  <e>
<s> دل میں آیا تو اس طرح آیا  <m> دل سے سب کچھ بھلا دیا تو نے  <e>
<s> جس کی حسرت کلیم رکھتے تھے  <m> مجھ کو وہ بھی دکھا دیا تو نے  <e>
<s> جگنوؤں ہی پہ تھی نظر میری  <m> مجھ کو سورج بنا دیا تو نے  <e>
<s> رو بہ رو ہیں وہ دیکھتا کیا ہے  <m> حال دل کہہ دے سوچتا کیا ہے  <e>
<s> ہے وفا دل میں یا جفا کیا ہے  <m> صاف کہئے کہ ماجرا کیا ہے  <e>
<s> ان کو بھولے ہوئے زمانہ ہوا  <m> پھر یہ پہلو میں درد سا کیا ہے  <e>
<s> ہیں بھکاری سبھی ترے در کے  <m> شاہ کیا چیز ہے گدا کیا ہے  <e>
<s> میری رسوائی جہاں کے سوا  <m> تیری شہرت میں اور کیا کیا ہے  <e>
<s> آبرو درد دل کی بڑھ جائے  <m> جب وہ پوچھیں تمہیں ہوا کیا ہے  <e>
<s> ان کی آنکھوں میں جھانک کر دیکھوں  <m> میری تقدیر میں لکھا کیا ہے  <e>
<s> پاس ہوتے ہوئے جدا کیوں ہے  <m> اس قدر ہم سے وہ خفا کیوں ہے  <e>
<s> توبہ کر لی جب اس نے پینے سے  <m> جانب مے کدہ گیا کیوں ہے  <e>
<s> نکہت گل چمن میں ہے موجود  <m> جانے آوارہ پھر صبا کیوں ہے  <e>
<s> مجھ پہ جور و ستم ہی اچھے تھے  <m> مہرباں اب وہ بے وفا کیوں ہے  <e>
<s> ہیں سبھی پر تمہارے مہر و کرم  <m> مجھ پہ لیکن ستم روا کیوں ہے  <e>
<s> زلف بکھری ہے شام سے پہلے  <m> یہ ادا کیا ہے یہ ادا کیوں ہے  <e>
<s> کیوں کسی سے وفا کرے کوئی  <m> دل نہ مانے تو کیا کرے کوئی  <e>
<s> نہ دوا چاہیے مجھے نہ دعا  <m> کاش اپنی دوا کرے کوئی  <e>
<s> مفلسی میں مزاج شاہانہ  <m> کس مرض کی دوا کرے کوئی  <e>
<s> درد ہو تو دوا بھی ممکن ہے  <m> وہم کی کیا دوا کرے کوئی  <e>
<s> ہنس بھی لیتا ہوں اوپری دل سے  <m> جی نہ بہلے تو کیا کرے کوئی  <e>
<s> موت بھی آ سکی نہ منھ مانگی  <m> اور کیا التجا کرے کوئی  <e>
<s> درد دل پھر کہیں نہ کروٹ لے  <m> اب نہ چونکے خدا کرے کوئی  <e>
<s> عشق بازی کی انتہا معلوم  <m> شوق سے ابتدا کرے کوئی  <e>
<s> کوہ کن اور کیا بنا لیتا  <m> بن کے بگڑے تو کیا کرے کوئی  <e>
<s> اپنے دم کی ہے روشنی ساری  <m> دیدۂ دل تو وا کرے کوئی  <e>
<s> شمع کیا شمع کا اجالا کیا  <m> دن چڑھے سامنا کرے کوئی  <e>
<s> آہ بیمار کارگر نہ ہوئی  <m> چرخ کانپا مگر سحر نہ ہوئی  <e>
<s> صبح محشر ہوئی شب تاریک  <m> صورت یار جلوہ گر نہ ہوئی  <e>
<s> شب امید کٹ گئی لیکن  <m> زندگی اپنی مختصر نہ ہوئی  <e>
<s> دور سے آج ان کو دیکھ لیا  <m> دل کو تسکیں ہوئی مگر نہ ہوئی  <e>
<s> آنکھوں آنکھوں میں لے لیا وعدہ  <m> کانوں کان ایک کو خبر نہ ہوئی  <e>
<s> اف ری چشم عتاب اف رے جلال  <m> برق سوزاں ہوئی نظر نہ ہوئی  <e>
<s> فکر انجام و حسرت آغاز  <m> دو گھڑی چین سے بسر نہ ہوئی  <e>
<s> کھلنے والا نہیں در توبہ  <m> فکر انجام وقت پر نہ ہوئی  <e>
<s> ایسا رونا بھی کوئی رونا ہے  <m> آستین آنسوؤں سے تر نہ ہوئی  <e>
<s> ہٹ کے بالیں سے لوگ روتے ہیں  <m> جیسے بیمار کو خبر نہ ہوئی  <e>
<s> لٹ گیا سارا کارواں عدم  <m> ایک کو ایک کی خبر نہ ہوئی  <e>
<s> یار ہے آئنہ ہے شانہ ہے  <m> چشم بد دور کیا زمانہ ہے  <e>
<s> جھانکنے تاکنے کا وقت گیا  <m> اب وہ ہم ہیں نہ وہ زمانہ ہے  <e>
<s> وحشت انگیز ہے نسیم بہار  <m> کیا جنوں خیز یہ زمانہ ہے  <e>
<s> ساقیا عرش پر ہے اپنا دماغ  <m> سر ہے اور تیرا آستانہ ہے  <e>
<s> داغ حسرت سے دل ہو مالامال  <m> یہی دولت یہی خزانہ ہے  <e>
<s> محشرستان آرزوئے وصال  <m> دل ہے کیا ایک کارخانہ ہے  <e>
<s> لو بجھا چاہتا ہے دل کا کنول  <m> ختم اب عشق کا فسانہ ہے  <e>
<s> کیا کہیں اڑ کے جا نہیں سکتے  <m> وہ چمن ہے وہ آشیانہ ہے  <e>
<s> جسم تازہ گلاب کی صورت  <m> زندگی اک نصاب کی صورت  <e>
<s> نقش ہیں اب ورق ورق دل پر  <m> چند یادیں کتاب کی صورت  <e>
<s> وہ مرے پاس ہے نہیں بھی ہے  <m> اک حقیقت سراب کی صورت  <e>
<s> درد اس سے بیاں کروں کیسے  <m> جیسے ماہی بے آب کی صورت  <e>
<s> میکدے میں اگر نہیں کچھ تو  <m> زہر دے دے شراب کی صورت  <e>
<s> حسن جاناں کا حال کچھ یوں ہے  <m> چاند ڈھلتے شباب کی صورت  <e>
<s> عمر گزری ہے کامرانی سے  <m> کوئی شکوہ نہیں جوانی سے  <e>
<s> مثل آدم ہے بے گھری اپنی  <m> کون ڈرتا ہے بے مکانی سے  <e>
<s> یوں مسلسل عذاب جھیلا ہے  <m> اشک لگنے لگے ہیں پانی سے  <e>
<s> ہم ہی کردار تھے کہانی کے  <m> ہم ہی باہر ہوئے کہانی سے  <e>
<s> سچ چھپانا محال ہے صاحب  <m> جھوٹ سے یا کہ لن ترانی سے  <e>
<s> کیا وہ پریاں قمر اسیر ہوئیں  <m> سنتے آئے تھے ہم جو نانی سے  <e>
<s> ظلمتوں میں بھی ہنس کے کھل جانا  <m> اس نے سیکھا ہے رات رانی سے  <e>
<s> درد شایان شان دل بھی نہیں  <m> اور شب ہجر مستقل بھی نہیں  <e>
<s> یوں گلے مل کے فائدہ کیا ہے  <m> زخم اندر سے مندمل بھی نہیں  <e>
<s> وصل بھی ہے فراق بھی اس میں  <m> موسم عشق معتدل بھی نہیں  <e>
<s> ہر کسی سے یہ میل کیوں کھائے  <m> دل تو پھر دل ہے آب و گل بھی نہیں  <e>
<s> سوچ ہے کچھ حقیقتیں کچھ ہیں  <m> خواب تعبیر متصل بھی نہیں  <e>
<s> اب بھی جاری ہے رقص مٹی کا  <m> سانس کے تار مضمحل بھی نہیں  <e>
<s> رات گزری نہ کم ستارے ہوئے  <m> منکشف ہم پہ ہجر سارے ہوئے  <e>
<s> ناؤ دو لخت ہو گئی اک دن  <m> دو مسافر تھے دو کنارے ہوئے  <e>
<s> پھول دلدل میں کھل رہا ہے یہاں  <m> ہم ہیں اک جسم پر اتارے ہوئے  <e>
<s> جانے کس وقت نیند آئی ہمیں  <m> جانے کس وقت ہم تمہارے ہوئے  <e>
<s> مدتوں بعد کام آئے ہیں  <m> چند لمحے کہیں گزارے ہوئے  <e>
<s> اپنی چھت پر اداس بیٹھے ہیں  <m> ہم پرندوں کا روپ دھارے ہوئے  <e>
<s> راس آنے لگی تھی تنہائی  <m> یاد محبوب تو کہاں آئی  <e>
<s> پھر اٹھاتا ہوں منت طفلاں  <m> پھر ہے سودائے ننگ رسوائی  <e>
<s> پھر وہی کاروبار راز و نیاز  <m> پھر وہی شوق خلوت آرائی  <e>
<s> پھر وہی آستاں ہے اور میں ہوں  <m> پھر وہی سر ہے اور جبیں سائی  <e>
<s> پھر وہی صبح اور عزم سفر  <m> پھر وہی شام اور تنہائی  <e>
<s> دیکھ کر تجھ کو دیکھتا ہی رہا  <m> ایک دیدار کا تمنائی  <e>
<s> تیری خدمت میں نذر ہے یہ غزل  <m> اے سراپا غزل کی رعنائی  <e>
<s> تم جو چھالوں کی بات کرتے ہو  <m> کیوں ہمالوں کی بات کرتے ہو  <e>
<s> کس کے ہاتھوں میں تھا نہیں پتھر  <m> شام والوں کی بات کرتے ہو  <e>
<s> اپنے چہرے پہ پوت کر کالک  <m> تم اجالوں کی بات کرتے ہو  <e>
<s> خشک روٹی تو دے نہیں سکتے  <m> تر نوالوں کی بات کرتے ہو  <e>
<s> جو نمک ہیں ہمارے زخموں پر  <m> ان حوالوں کی بات کرتے ہو  <e>
<s> چھین کر ہم سے جرأت اظہار  <m> اب سوالوں کی بات کرتے ہو  <e>
<s> جسم جن کے ہیں بوجھ روحوں پر  <m> ان جیالوں کی بات کرتے ہو  <e>
<s> دور تک اک سراب دیکھا ہے  <m> وحشتوں کا شباب دیکھا ہے  <e>
<s> ضوفشاں کیوں ہیں دشت کے ذرے  <m> کیا کوئی ماہتاب دیکھا ہے  <e>
<s> بام و در پر ہے شعلگی رقصاں  <m> حسن کو بے نقاب دیکھا ہے  <e>
<s> نامہ بر ان سے بس یہی کہنا  <m> نیم جاں اک گلاب دیکھا ہے  <e>
<s> اب زمیں پر قدم نہیں ٹکتے  <m> آسماں پر عقاب دیکھا ہے  <e>
<s> میری نظروں میں بانکپن کیسا  <m> جاگتا ہوں کہ خواب دیکھا ہے  <e>
<s> دل ہے بیمار کیا کرے کوئی  <m> کس طرح سے دوا کرے کوئی  <e>
<s> جب کہ تم بن کہیں قرار نہ ہو  <m> پھر بتاؤ کہ کیا کرے کوئی  <e>
<s> وہ نہ اپنی روش کو بدلیں گے  <m> چاہے جو کچھ کہا کرے کوئی  <e>
<s> طاقتوں نے مری جواب دیا  <m> اب بتاؤ کہ کیا کرے کوئی  <e>
<s> بڑھتی جاتی ہیں دھڑکنیں دل کی  <m> آ بھی جائے خدا کرے کوئی  <e>
<s> ان کو فرصت کہاں سنورنے سے  <m> اب جئے یا مرا کرے کوئی  <e>
<s> جب تعلق نہ کوئی باقی ہو  <m> کس طرح سے وفا کرے کوئی  <e>
<s> سب یہ تقدیر کے کرشمے ہیں  <m> کیا کسی سے گلا کرے کوئی  <e>
<s> ہم تو طالب نہیں وفاؤں کے  <m> کاش ہم سے جفا کرے کوئی  <e>
<s> ایسا لگتا ہے جیسے پوری ہے  <m> یہ کہانی مگر ادھوری ہے  <e>
<s> ہجر تو خیر اس کا لازم تھا  <m> وصل بھی اب بہت ضروری ہے  <e>
<s> میری آنکھوں کے جرم میں شامل  <m> ان نگاہوں کی بے قصوری ہے  <e>
<s> میرے الفاظ ہو رہے ہیں خرچ  <m> قوم کی مفت میں مشہوری ہے  <e>
<s> یوں مرا تاج و تخت چھین لیا  <m> جیسے وہ شیر شاہ سوری ہے  <e>
<s> ان دنوں اس کے سامنے دل کی  <m> جی حضوری ہی جی حضوری ہے  <e>
<s> کس قدر شوخ کر دیا مجھ کو  <m> عشق مٹھو میاں کی چوری ہے  <e>
<s> عاجزی کو چلن کیے ہوئے ہیں  <m> خاک اپنا بدن کئے ہوئے ہوں  <e>
<s> ہجر اک مستقل لباس مرا  <m> جس کو میں زیب تن کیے ہوئے ہوں  <e>
<s> چند آنسو مرا اثاثہ ہیں  <m> جن کو میں وقف فن کیے ہوئے ہوں  <e>
<s> آبلے اگ رہے ہیں پاؤں میں  <m> دشت سرو سمن کیے ہوئے ہوں  <e>
<s> گھر میں رہ کر بھی گھر نہیں رہتا  <m> خود کو یوں بے وطن کیے ہوئے ہوں  <e>
<s> موت سے پہلے مر گیا ہوں میں  <m> زندگی کو کفن کیے ہوئے ہوں  <e>
<s> اس کا لہجہ کرخت ہو گیا ہے  <m> اور میں حسن ظن کیے ہوئے ہوں  <e>
<s> جانتی ہوں کہ وہ خفا بھی نہیں  <m> دل کسی طور مانتا بھی نہیں  <e>
<s> کیا وفا و جفا کی بات کریں  <m> درمیاں اب تو کچھ رہا بھی نہیں  <e>
<s> درد وہ بھی سہا ہے تیرے لیے  <m> میری قسمت میں جو لکھا بھی نہیں  <e>
<s> ہر تمنا سراب بنتی رہی  <m> ان سرابوں کی انتہا بھی نہیں  <e>
<s> ہاں چراغاں کی کیفیت تھی کبھی  <m> اب تو پلکوں پہ اک دیا بھی نہیں  <e>
<s> دل کو اب تک یقین آ نہ سکا  <m> یوں نہیں ہے کہ وہ ملا بھی نہیں  <e>
<s> پھر گھڑی آ گئی اذیت کی  <m> اس کی یادوں نے پھر شرارت کی  <e>
<s> جب کھلیں گتھیاں حقیقت کی  <m> دھجیاں اڑ گئیں شرافت کی  <e>
<s> سچ بتاؤ کبھی ہوا ایسا  <m> سچ بتاؤ کبھی شکایت کی  <e>
<s> خود سے اپنا مزاج بھی پوچھوں  <m> گر میسر گھڑی ہو فرصت کی  <e>
<s> کتنے چہروں کے رنگ زرد پڑے  <m> آج سچ بول کر حماقت کی  <e>
<s> سچ سے ہرگز گریز مت کرنا  <m> ہے اگر آرزو شہادت کی  <e>
<s> ایک پہنچا ہوا مسافر ہے  <m> دل بھٹکنے میں پھر بھی ماہر ہے  <e>
<s> کون لایا ہے عشق پر ایماں  <m> میں بھی کافر ہوں تو بھی کافر ہے  <e>
<s> درد کا وہ جو حرف اول تھا  <m> درد کا وہ ہی حرف آخر ہے  <e>
<s> کام ادھورا پڑا ہے خوابوں کا  <m> آج پھر نیند غیر حاضر ہے  <e>
<s> صبح تک بے طلب میں جاگوں گا  <m> آج تو بے سبب میں جاگوں گا  <e>
<s> اس سے پہلے کہ نیند ٹوٹے مری  <m> تیرے خوابوں سے اب میں جاگوں گا  <e>
<s> اب میں سوتا ہوں آپ جاگتے ہیں  <m> آپ سوئیں گے جب میں جاگوں گا  <e>
<s> دوست آگے نکل چکے ہوں گے  <m> نیند سے اپنی جب میں جاگوں گا  <e>
<s> معتبر ہوں میں قافلے کے لیے  <m> ڈٹ کے سوئیں گے سب میں جاگوں گا  <e>
<s> میری بربادیوں کی یہ تصویر  <m> گردش وقت کی ہے ایک لکیر  <e>
<s> حسن تدبیر کی نگاہوں سے  <m> دیکھ تو اپنے بخت کی تحریر  <e>
<s> دور کر دے دلوں کی تاریکی  <m> اے جمال خلوص کی تنویر  <e>
<s> تم سمجھتے ہو جن کو میر چمن  <m> زلف حرص و ہوا کے ہیں وہ اسیر  <e>
<s> کھا رہا ہوں فریب آزادی  <m> دیکھ کر پاؤں کی نئی زنجیر  <e>
<s> جھوٹی توقیر کے لیے اکثر  <m> بیچ دیتے ہیں لوگ اپنا ضمیر  <e>
<s> زندگی خار زار میں گزری  <m> جستجوئے بہار میں گزری  <e>
<s> کچھ تو پیمان یار میں گزری  <m> اور کچھ اعتبار میں گزری  <e>
<s> منزل زیست ہم سے سر نہ ہوئی  <m> یاد گیسوئے یار میں گزری  <e>
<s> پھول گریاں تھے ہر کلی لرزاں  <m> جانے کیسی بہار میں گزری  <e>
<s> زندگانی طویل تھی لیکن  <m> موت کے انتظار میں گزری  <e>
<s> آپ سے مل کے زندگی اپنی  <m> جستجوئے قرار میں گزری  <e>
<s> سن مری داستان حیرت میں  <m> ہے زمین آسمان حیرت میں  <e>
<s> اک تحیر ہے چار سو میرے  <m> روک دی ہے اڑان حیرت میں  <e>
<s> آگ ہے پھیلتی ہی جاتی ہے  <m> ہیں مکین اور مکان حیرت میں  <e>
<s> عین منزل پہ لا کے چھوڑ دیا  <m> اب تلک ہوں میں جان حیرت میں  <e>
<s> یعنی محفوظ ہوں خدا شاہد  <m> تیر ششدر کمان حیرت میں  <e>
<s> اب وفا کی کھپت نہیں کوئی  <m> بند کر دی دکان حیرت میں  <e>
<s> شور کرتی ہے آنکھ پاگل سی  <m> دیکھتی ہے زبان حیرت میں  <e>
<s> کیا نظارہ تھا میری آنکھوں میں  <m> جب وہ سارا تھا میری آنکھوں میں  <e>
<s> ایک طوفان تھا کہیں برپا  <m> اور دھارا تھا میری آنکھوں میں  <e>
<s> حال کیسا یہ تو نے کر ڈالا  <m> کتنا پیارا تھا میری آنکھوں میں  <e>
<s> کچھ بھی دیکھا نہیں تھا میں نے جب  <m> ہر نظارہ تھا میری آنکھوں میں  <e>
<s> چاند جب تک نظر نہ آیا تھا  <m> تارا تارا تھا میری آنکھوں میں  <e>
<s> جب کیا عشق کا سفر آغاز  <m> کب کنارہ تھا میری آنکھوں میں  <e>
<s> چیز جو بھول کر گئی ہوئی تھی  <m> لوٹنے پر وہیں پڑی ہوئی تھی  <e>
<s> باپ اور بھائیوں کے ہوتے ہوئے  <m> اپنے پیروں پہ خود کھڑی ہوئی تھی  <e>
<s> کتنے گھنٹوں کا خواب دیکھنا ہے  <m> ہاتھ میں تو گھڑی بندھی ہوئی تھی  <e>
<s> میں نے احباب سے کنارہ کیا  <m> مجھ کو پیسوں کی جب کمی ہوئی تھی  <e>
<s> کئی سالوں میں برقعہ چھوٹا تھا  <m> بڑی مشکل سے روشنی ہوئی تھی  <e>
<s> سرخ رو کس طرح نہ ہوتے وہ  <m> ساتھ بچوں کے ماں لگی ہوئی تھی  <e>
<s> تیری ٹینشن میں پینا بھول گئی  <m> چائے تو سامنے رکھی ہوئی تھی  <e>
<s> چاند کی بے بسی کو سمجھوں گی  <m> روشنی کی کمی کو سمجھوں گی  <e>
<s> ایک پتھر سے دوستی کر کے  <m> آپ کی بے رخی کو سمجھوں گی  <e>
<s> میں چراغوں کو طاق پر رکھ کر  <m> حاصل زندگی کو سمجھوں گی  <e>
<s> اس بدن کا طلسم ٹوٹے تو  <m> پھول کی تازگی کو سمجھوں گی  <e>
<s> لوگ کہتے ہیں جب مجھے بے حس  <m> میں بھلا کیوں کسی کو سمجھوں گی  <e>
<s> فون پر بات ہوگی فرصت سے  <m> اور اک اجنبی کو سمجھوں گی  <e>
<s> مجھ سے امید مت لگاؤ تم  <m> میں نہیں جو سبھی کو سمجھوں گی  <e>
<s> جا کے دریا کنارے بیٹھوں گی  <m> شور میں خامشی کو سمجھوں گی  <e>
<s> آپ کو کیوں نہیں لگا پتھر  <m> کیسے ناکام ہو گیا پتھر  <e>
<s> لڑکیاں خامشی سے بیٹھی ہوئیں  <m> ہائے وہ بولتا ہوا پتھر  <e>
<s> ٹوٹنا ٹھوکروں سے بہتر تھا  <m> پھول کیا سوچ کر بنا پتھر  <e>
<s> آئینے ٹوٹ کر بکھر بھی گئے  <m> اور وہ ڈھونڈھتا رہا پتھر  <e>
<s> میرے حصے میں سختیاں آئیں  <m> ہر کسی نے مجھے کہا پتھر  <e>
<s> ایک ہی زندگی میں دوسرا پیار  <m> ایک رستے میں دوسرا پتھر  <e>
<s> گھٹنے والے تھے جب عذاب مرے  <m> آ گئے یاد مجھ کو خواب مرے  <e>
<s> ایک پہلو میں سو رہے ہیں وہ  <m> ایک پہلو میں ہے کتاب مرے  <e>
<s> ناپ لیں گے اب اور کتنی بار  <m> کپڑے سی دیجئے جناب مرے  <e>
<s> عشق اگر رائیگاں ہوا تو کیا  <m> آج بچے ہیں کامیاب مرے  <e>
<s> ویسے بھی آپشن نہیں تھا کوئی  <m> بن گئے تم ہی انتخاب مرے  <e>
<s> مرے گالوں تک آ گیا ہے وہ  <m> چومتے چومتے گلاب مرے  <e>
<s> یہ اداسی یہ پھیلتے سائے  <m> ہم تجھے یاد کر کے پچھتائے  <e>
<s> مل گیا تھا سکوں نگاہوں کو  <m> کی تمنا تو اشک بھر آئے  <e>
<s> گل ہی اکتا گئے ہیں گلشن سے  <m> باغباں سے کہو نہ گھبرائے  <e>
<s> ہم جو پہنچے تو رہ گزر ہی نہ تھی  <m> تم جو آئے تو منزلیں لائے  <e>
<s> جو زمانے کا ساتھ دے نہ سکے  <m> وہ ترے آستاں سے لوٹ آئے  <e>
<s> بس وہی تھے متاع دیدہ و دل  <m> جتنے آنسو مژہ تلک آئے  <e>
<s> دیر تک روشنی رہی کل رات  <m> میں نے اوڑھی تھی چاندنی کل رات  <e>
<s> ایک مدت کے بعد دھند چھٹی  <m> دل نے اپنی کہی سنی کل رات  <e>
<s> انگلیاں آسمان چھوتی تھیں  <m> ہاں مری دسترس میں تھی کل رات  <e>
<s> اٹھتا جاتا تھا پردۂ نسیاں  <m> ایک اک بات یاد تھی کل رات  <e>
<s> طاق دل پہ تھی گھنگھروؤں کی صدا  <m> اک جھڑی سی لگی رہی کل رات  <e>
<s> جگنوؤں کے سے لمحے اڑتے تھے  <m> میری مٹھی میں آ گئی کل رات  <e>
<s> کتنا سادہ شباب لگتی ہو  <m> ایک تازہ گلاب لگتی ہو  <e>
<s> آپ حسن و جمال کی صورت  <m> ایک شاعر کا خواب لگتی ہو  <e>
<s> آسماں کے سبھی ستاروں میں  <m> اک تمہیں آفتاب لگتی ہو  <e>
<s> کیوں نشہ بن کے چڑھ گئیں مجھ پر  <m> ہاں پرانی شراب لگتی ہو  <e>
<s> زلف الجھی ہوئی ہے ساون سی  <m> برسا برسا شباب لگتی ہو  <e>
<s> جس پہ ہر بار میں اٹکتا ہوں  <m> وہ سوال اے حساب لگتی ہو  <e>
<s> چاند چھپتا ہے تم سے شرما کر  <m> کتنی تم لا جواب لگتی ہو  <e>
<s> ایک مدت دبی دبی رہ کر  <m> آج تم انقلاب لگتی ہو  <e>
<s> مجھ کو دیکھا جو ساتھ غیروں کے  <m> تم تو جل کر کباب لگتی ہو  <e>
<s> اب خیالوں میں بھی نہیں ہو تم  <m> اک مکمل عذاب لگتی ہو  <e>
<s> میری آنکھوں کا خواب تھا کوئی  <m> روح کا اضطراب تھا کوئی  <e>
<s> ہے فقط آج دل میں تنہائی  <m> کل تلک بے حساب تھا کوئی  <e>
<s> چاند غیرت سے چھپ گیا کل بھی  <m> چھت پہ پھر بے نقاب تھا کوئی  <e>
<s> ہم جسے چوم کر ہوئے زخمی  <m> خار جیسا گلاب تھا کوئی  <e>
<s> ان کی محفل میں جو ہوا رسوا  <m> ہم سا خانہ خراب تھا کوئی  <e>
<s> کام ایسا میں کوئی کر جاؤں  <m> آپ کے قلب میں اتر جاؤں  <e>
<s> تھام لو ہاتھ تم اگر میرا  <m> میں نکھر جاؤں میں سنور جاؤں  <e>
<s> بن گیا بت میں دیکھ کر تم کو  <m> دل میں تھا دیکھ کر گزر جاؤں  <e>
<s> اتنی شدت سے تم کو چاہا ہے  <m> تم کو پا لوں اگر تو مر جاؤں  <e>
<s> تم بھلائے بھلا نہیں سکتیں  <m> میں نشہ وہ نہیں اتر جاؤں  <e>
<s> کیسے دل کا کہا بتائیں ہم  <m> راز کی بات کیا بتائیں ہم  <e>
<s> تم نے پوچھا بھی تو نہیں ہم سے  <m> جو تمہیں مسئلہ بتائیں ہم  <e>
<s> آج انسان سوچتا ہے یہ  <m> کیسے خود کو خدا بتائیں ہم  <e>
<s> غلطیاں ہم نے بھی بہت کی ہیں  <m> کس کو کس کی خطا بتائیں ہم  <e>
<s> ہم نے بھی کون سی وفا کی ہے  <m> کیوں اسے بے وفا بتائیں ہم  <e>
<s> خون کا یا محبتوں والا  <m> کس کا رشتہ بڑا بتائیں ہم  <e>
<s> بھول کر بھی نہ دل لگاؤ گے  <m> عاشقی کی سزا بتائیں ہم  <e>
<s> کون ایسا ہے اس زمانے میں  <m> جس کو ہم سے برا بتائیں ہم  <e>
<s> جانور سے برا ہے مت پوچھو  <m> حال انساں کا کیا بتائیں ہم  <e>
<s> بادہ کش ہوں نہ پارسا ہوں میں  <m> کوئی سمجھائے مجھ کو کیا ہوں میں  <e>
<s> رات بکھرے ہوئے ستاروں کو  <m> دن کی باتیں سنا رہا ہوں میں  <e>
<s> میرے دل میں ہیں غم زمانے کے  <m> ساری دنیا کا ماجرا ہوں میں  <e>
<s> شعر اچھے برے ہوں میرے ہیں  <m> ذہن سے اپنے سوچتا ہوں میں  <e>
<s> کوئی منزل نہیں مری منزل  <m> کس دوراہے پہ آ گیا ہوں میں  <e>
<s> یوں گرا ہوں کہ اٹھ نہیں سکتا  <m> شاید اپنا ہی نقش پا ہوں میں  <e>
<s> بے کراں دشت بے صدا میرے  <m> آ کھلے بازوؤں میں آ میرے  <e>
<s> صاف شفاف سبز فرش ترا  <m> گرد آلودہ دست و پا میرے  <e>
<s> سرکش و سر بلند بام ترا  <m> سرنگوں شہپر ہوا میرے  <e>
<s> بے ستوں خیمۂ ثبات ترا  <m> محو صحرا نقوش پا میرے  <e>
<s> شب ہجراں کہ لا زوال تری  <m> غم کہ آمادۂ فنا میرے  <e>
<s> دشت و دریا سبھی خموش ہوئے  <m> زمزمہ سنج و ہم نوا میرے  <e>
<s> میں پیمبر ترا نہیں لیکن  <m> مجھ سے بھی بات کر خدا میرے  <e>
<s> فیصلہ کیا ہو جان بسمل کا  <m> موت رخ دیکھتی ہے قاتل کا  <e>
<s> دل لگی ہے سنبھالنا دل کا  <m> ناصحا کام ہے یہ مشکل کا  <e>
<s> موت بھی کانپ کانپ اٹھتی ہے  <m> نام سن سن کے میرے قاتل کا  <e>
<s> مل کے تلووں سے ہنس کے کہتے ہیں  <m> تھا زمانہ میں شور اسی دل کا  <e>
<s> حسرتیں اس پتے پر آتی ہیں  <m> داغ دل ہے چراغ منزل کا  <e>
<s> کیا قرینے سے گل ہیں گلشن میں  <m> رنگ اڑایا کسی کے محفل کا  <e>
<s> آپ کو کھو کے تم کو ڈھونڈھ لیا  <m> حوصلہ تھا یہ میرے ہی دل کا  <e>
<s> بے نقاب اس نے کس کو دیکھ لیا  <m> رنگ فق ہے جو ماہ کامل کا  <e>
<s> ہنس کے پھولوں کو وہ کریں گے سبک  <m> رنگ اڑائیں گے ہم عنادل کا  <e>
<s> پیچ دے زلف عنبریں نہ کہیں  <m> خود الجھ جاؤ اے حسیں نہ کہیں  <e>
<s> کبھی گھبراتے ہیں تو کہتے ہیں  <m> کوئی بیتاب ہے کہیں نہ کہیں  <e>
<s> بہت اصرار وصل پر نہیں خوب  <m> منہ سے کہہ دیں وہ پھر نہیں نہ کہیں  <e>
<s> ذکر جس غمزدے کا ہوتا ہے  <m> دل یہ کہتا ہے ہوں ہمیں نہ کہیں  <e>
<s> سجدے کرتے ہیں لوگ دیر میں بھی  <m> واں بھی اے یار ہوں ہمیں نہ کہیں  <e>
<s> ناز اٹھاتا ہے نازنینوں کے  <m> دل بھی ہو جائے نازنیں نہ کہیں  <e>
<s> سنتے ہیں عرش ہے رفیع بہت  <m> کوئی جاناں کی ہو زمیں نہ کہیں  <e>
<s> کہہ رہی ہے فسردگی ان کی  <m> مر گیا ہے کوئی کہیں نہ کہیں  <e>
<s> دل مرا لے گئے تو ہیں خوش خوش  <m> ہوں جو میری طرح حزیں نہ کہیں  <e>
<s> آسماں جس کو لوگ کہتے ہیں  <m> کوئی قاتل کی ہو زمیں نہ کہیں  <e>
<s> کیا سروکار اب کسی سے مجھے  <m> واسطہ تھا تو تھا تجھی سے مجھے  <e>
<s> بے حسی کا بھی اب نہیں احساس  <m> کیا ہوا تیری بے رخی سے مجھے  <e>
<s> موت کی آرزو بھی کر دیکھو  <m> کیا امیدیں تھیں زندگی سے مجھے  <e>
<s> پھر کسی پر نہ اعتبار آئے  <m> یوں اتارو نہ اپنے جی سے مجھے  <e>
<s> تیرا غم بھی نہ ہو تو کیا جینا  <m> کچھ تسلی ہے درد ہی سے مجھے  <e>
<s> کتنا پرکار ہو گیا ہوں کہ تھا  <m> واسطہ تیری سادگی سے مجھے  <e>
<s> دے گیا درد بے طلب کوئی  <m> میرا ہمدرد تھا عجب کوئی  <e>
<s> کون نکلا ہے اپنی الجھن سے  <m> اور کو پا سکا ہے کب کوئی  <e>
<s> یہ اجالا یہ دن کہاں ہوں میں  <m> مجھ سے کچھ کہہ رہا تھا شب کوئی  <e>
<s> اب جو روٹھے تو جاں پہ بنتی ہے  <m> خوش ہوا مجھ سے بے سبب کوئی  <e>
<s> میری منزل مجھے نہیں معلوم  <m> صبح کوئی ہے اور شب کوئی  <e>
<s> سوز دل بھی نہیں سکوں بھی ہے  <m> زندگانی وبال یوں بھی ہے  <e>
<s> تیری خواہش اور اس قدر خواہش  <m> وجہ حاصل سہی جنوں بھی ہے  <e>
<s> خوش بھی ہے التفات دوست سے دل  <m> غیرت عشق سرنگوں بھی ہے  <e>
<s> قربتوں کے یہ سلسلے بھی ہیں  <m> چشم در چشم رت جگے بھی ہیں  <e>
<s> جانے والے دنوں کے بارے میں  <m> آنے والوں سے پوچھتے بھی ہیں  <e>
<s> بات کرنے سے پہلے اچھی طرح  <m> ہم بہت دیر سوچتے بھی ہیں  <e>
<s> تری خوش حالیوں کی قامت کو  <m> تیرے ماضی سے ناپتے بھی ہیں  <e>
<s> ڈوبتے چاند کو دریچے میں  <m> چشم پر نم سے دیکھتے بھی ہیں  <e>
<s> مسکرانے کے ساتھ یاد رہے  <m> قوس کے رنگ ٹوٹتے بھی ہیں  <e>
<s> شام ہوتے ہی بستیوں سے دور  <m> سائے سایوں سے بولتے بھی ہیں  <e>
<s> تیری پہچان کر گئی رسوا  <m> لاکھ بچ بچ کے ہم چلے بھی ہیں  <e>
<s> قربتوں کی مہک مہک ہے وہی  <m> درمیاں یوں تو فاصلے بھی ہیں  <e>
<s> اپنا چہرہ گواہی دیتا ہے  <m> روپ کی دھوپ میں جلے بھی ہیں  <e>
<s> تک رہا ہے تو آسمان میں کیا  <m> ہے ابھی تک کسی اڑان میں کیا  <e>
<s> وہ جو اک تجھ کو جاں سے پیارا تھا  <m> اب بھی آتا ہے تیرے دھیان میں کیا  <e>
<s> کیا نہیں ہوگی پھر مری تکمیل  <m> کوئی تجھ سا نہیں جہان میں کیا  <e>
<s> ہم تو تیری کہانی لکھ آئے  <m> تو نے لکھا ہے امتحان میں کیا  <e>
<s> ہو ہی جاتے ہیں جب جدا دونوں  <m> پھر تعلق ہے جسم و جان میں کیا  <e>
<s> ہم قفس میں ہیں اڑنے والے بتا  <m> ہے وہی لطف آسمان میں کیا  <e>
<s> پڑھ رہے ہو جو اتنی غور سے تم  <m> کچھ نیاپن ہے داستان میں کیا  <e>
<s> اردو والے کمال دکھتے ہیں  <m> کوئی جادو ہے اس زبان میں کیا  <e>
<s> آخرش کر لیا قبول ہمیں  <m> اس نے بھیجے ہیں لال پھول ہمیں  <e>
<s> ایک لڑکی کا خواب ہیں ہم بھی  <m> کوئی سمجھے نہیں فضول ہمیں  <e>
<s> اس قدر یاد کر رہے ہو تم  <m> یعنی جاؤ گے تم بھی بھول ہمیں  <e>
<s> ہم ہیں خوشبو ہوا کے دوش پہ ہیں  <m> جلد کر لیجیے وصول ہمیں  <e>
<s> مختصر کیجئے کہانی کو  <m> آپ تو دے رہے ہیں طول ہمیں  <e>
<s> راہ تیری نہیں تکیں گے ہم  <m> شرط یہ بھی تری قبول ہمیں  <e>
<s> اور کچھ رنگ شعر میں آئے  <m> زندگی اور کر ملول ہمیں  <e>
<s> خاک تھے کہکشاں کے تھے ہی نہیں  <m> ہم کسی آسماں کے تھے ہی نہیں  <e>
<s> اس نے ایسا کیا نظر انداز  <m> جیسے ہم داستاں کے تھے ہی نہیں  <e>
<s> تم نے جو بھی سوال ہم سے کئے  <m> وہ سوال امتحاں کے تھے ہی نہیں  <e>
<s> چھوڑ کر جو چلے گئے اس کو  <m> ہاں وہ ہندوستاں کے تھے ہی نہیں  <e>
<s> اتنی جلدی جو بھر گئے ہیں زخم  <m> جسم کے تھے یہ جاں کے تھے ہی نہیں  <e>
<s> شعر دل میں اتر نہیں پائے  <m> کیونکہ دل کی زباں کے تھے ہی نہیں  <e>
<s> مسئلہ تھا تو بس انا کا تھا  <m> فاصلے درمیاں کے تھے ہی نہیں  <e>
<s> زندگی سے تھکی تھکی ہو کیا  <m> تم بھی بے وجہ جی رہی ہو کیا  <e>
<s> دیکھ کر تم کو کھلنے لگتے ہیں  <m> تم گلوں سے بھی بولتی ہو کیا  <e>
<s> اس قدر جو سجی ہوئی ہو تم  <m> میری خاطر سجی ہوئی ہو کیا  <e>
<s> میں تو مرجھا گیا ہوں اب کے برس  <m> تم کہیں اب بھی کھل رہی ہو کیا  <e>
<s> آج یہ شام بھیگتی کیوں ہے  <m> تم کہیں چھپ کے رو رہی ہو کیا  <e>
<s> اس کی خوشبو نہیں رہی ویسی  <m> شہر سے اپنے جا چکی ہو کیا  <e>
<s> ہنستے ہنستے بھی سوگوار ہیں ہم  <m> زندگی کس کے قرض دار ہیں ہم  <e>
<s> روح پر جسم کا لبادہ ہے  <m> اس لئے ہی تو سایہ دار ہیں ہم  <e>
<s> اس نے دیکھا کچھ اس ادا سے ہمیں  <m> ہم یہ سمجھے کہ شاہکار ہیں ہم  <e>
<s> ہم کو اتنا گرا پڑا نہ سمجھ  <m> اے زمانے کسی کا پیار ہیں ہم  <e>
<s> آج تک یہ سمجھ نہیں آیا  <m> جیت ہیں کس کی کس کی ہار ہیں ہم  <e>
<s> ہو کبھی وقت تو زیارت کر  <m> اے محبت ترا مزار ہیں ہم  <e>
<s> آتش و انجماد ہے مجھ میں  <m> کیسا کیسا تضاد ہے مجھ میں  <e>
<s> خواب سے پہلے کچھ نہیں یکسر  <m> جو بھی ہے اس کے بعد ہے مجھ میں  <e>
<s> زخم کھلتے ہیں سانس گھٹتی ہے  <m> ایسی بست و کشاد ہے مجھ میں  <e>
<s> رنج دل ہے ہرا بھرا اب تک  <m> کوئی تو ہے جو شاد ہے مجھ میں  <e>
<s> دشمنی کا ہی رہ گیا سروکار  <m> ورنہ کس کا مفاد ہے مجھ میں  <e>
<s> کوئی اس کا سبب نہیں تو ہی  <m> یہ جو اتنا فساد ہے مجھ میں  <e>
<s> کوئی جلسہ ہے زور کا جیسے  <m> جس کا یہ انعقاد ہے مجھ میں  <e>
<s> جسے اب تک تلاش کرتا ہوں  <m> گم شدہ ایک یاد ہے مجھ میں  <e>
<s> ہے کوئی اختیار دنیا پر  <m> نہ ہمیں اعتبار دنیا پر  <e>
<s> اپنا دار و مدار دل پر ہے  <m> آپ کا انحصار دنیا پر  <e>
<s> جب جھڑا میرا آخری پتا  <m> آ چکی تھی بہار دنیا پر  <e>
<s> حملہ آور ہوا خدا خود بھی  <m> اس نحیف و نزار دنیا پر  <e>
<s> جب کوئی ابر جھوم کر برسا  <m> چھا رہا تھا غبار دنیا پر  <e>
<s> ڈال رکھی تھی کوئی خود اس نے  <m> چادر انتظار دنیا پر  <e>
<s> سارا الزام دھر دیا کیسا  <m> ہم نے پایان کار دنیا پر  <e>
<s> یوں توقع ہی باندھنا تھی غلط  <m> ایسی ناپائیدار دنیا پر  <e>
<s> یہ زمین آسمان کا ممکن  <m> نہیں سارے جہان کا ممکن  <e>
<s> عقل کی خار زار وادی میں  <m> رکھ لیا ہے گمان کا ممکن  <e>
<s> کچھ مرے حال زار کا امکان  <m> کچھ تری آن بان کا ممکن  <e>
<s> ہیں وہی نارسائی کے نغمے  <m> اور وہی مہربان کا ممکن  <e>
<s> کچھ زیادہ تباہ کر نہ سکے  <m> جسم کے ساتھ جان کا ممکن  <e>
<s> آگے آگے ہوں میں مرے پیچھے  <m> ہے مرے قدردان کا ممکن  <e>
<s> دور تر ہے سراغ کا ساحل  <m> دھند میں ہے نشان کا ممکن  <e>
<s> لا مکانی ہی لا مکانی ہے  <m> کھو چکا ہے مکان کا ممکن  <e>
<s> نہ کہو تم بھی کچھ نہ ہم بولیں  <m> آؤ خاموشیوں کے لب کھولیں  <e>
<s> بستیاں ہم خود ہی جلا آئے  <m> کسی برگد کے سائے میں سو لیں  <e>
<s> کچھ نئے رنگ سامنے آئیں  <m> آ کئی رنگ ساتھ میں گھولیں  <e>
<s> زرد منظر عجیب سناٹے  <m> کھڑکیاں کیوں گھروں کی ہم کھولیں  <e>
<s> میرے نازک سوال میں اترو  <m> ایک حرف جمال میں اترو  <e>
<s> نقش بندی مجھے بھی آتی ہے  <m> کوئی صورت خیال میں اترو  <e>
<s> پھینک دو دور آج سورج کو  <m> خود ہی اب ماہ و سال میں اترو  <e>
<s> خوب چمکو گی آؤ شمشیرو  <m> میرے زخموں کے جال میں اترو  <e>
<s> کچھ تو لطف تضاد آئے گا  <m> میرے غار زوال میں اترو  <e>
<s> خواہ پت جھڑ کی ہی ہوا بن کر  <m> پیڑ کی ڈال ڈال میں اترو  <e>
<s> مضمحل رات اور تنہائی  <m> کاش خواب وصال میں اترو  <e>
<s> جاں رہے نوچتے حیات کے دکھ  <m> ذات کے اور کائنات کے دکھ  <e>
<s> کچھ بگاڑا نہ وقت نے ان کا  <m> ہیں جواں اب بھی میرے ساتھ کے دکھ  <e>
<s> روزمرہ کا بن گئے معمول  <m> روزمرہ معاملات کے دکھ  <e>
<s> فتح نے بھی شکست و ریخت ہی دی  <m> جیت سے منسلک تھے مات کے دکھ  <e>
<s> رہ گیا اب جنوں ہی کم آمیز  <m> عشق میں تو ہیں بات بات کے دکھ  <e>
<s> ہم غریبوں کے روز و شب نہ پوچھ  <m> دن میں بھی جاگتے ہیں رات کے دکھ  <e>
<s> مرگ احساس با لیقین آخر  <m> آدمی بن گیا مشین آخر  <e>
<s> ایک اک کر کے ہو گئے رخصت  <m> خانۂ دل کے سب مکین آخر  <e>
<s> گھر بھی مدفن بنے ہیں گلیاں بھی  <m> تنگ ہونے لگی زمین آخر  <e>
<s> تیری چوکھٹ سے رہ سکے نہ الگ  <m> سنگ در ہو گئی جبین آخر  <e>
<s> پا سکے خوں بہا دیت نہ قصاص  <m> زندگی کے لواحقین آخر  <e>
<s> عشق تسخیر کائنات کے بعد  <m> ہو رہا دل میں ہی مکین آخر  <e>
<s> اس طرح ٹوٹ کر گرا پانی  <m> بادلوں میں نہیں بچا پانی  <e>
<s> گھر بنایا تو تھا بلندی پر  <m> پھر بھی آنگن میں بھر گیا پانی  <e>
<s> لڑ جھگڑ کر کبھی تو آگ بنا  <m> اور کبھی برف بن گیا گیا پانی  <e>
<s> مجھ کو اپنے ہی شہر کا یارو  <m> راس آیا نہیں ہوا پانی  <e>
<s> لوگ دیوانہ وار ٹوٹ پڑے  <m> مدتوں بعد جب ملا پانی  <e>
<s> ہاتھ تھامے ہوئے ہواؤں کا  <m> راستے میں ہمیں ملا پانی  <e>
<s> ایک بھی بوند کھیت کو نہ ملی  <m> سب ہواؤں نے پی لیا پانی  <e>
<s> لے کے چلو میں میں نے پھینک دیا  <m> منہ مرا دیکھتا رہا پانی  <e>
<s> عشق میں معرکے بلا کے رہے  <m> آخرش ہم شکست کھا کے رہے  <e>
<s> یہ الگ بات ہے کہ ہارے ہم  <m> حشر اک بار تو اٹھا کے رہے  <e>
<s> سفر غم کی بات جب بھی چلی  <m> تذکرے تیرے نقش پا کے رہے  <e>
<s> جب بھی آئی کوئی خوشی کی گھڑی  <m> دن غموں کے بھی یاد آ کے رہے  <e>
<s> جس میں سارا ہی شہر دفن ہوا  <m> فیصلے سب اٹل ہوا کے رہے  <e>
<s> اپنی صورت بگڑ گئی لیکن  <m> ہم انہیں آئینہ دکھا کے رہے  <e>
<s> بزم دشمن میں جا کے دیکھ لیا  <m> لے تجھے آزما کے دیکھ لیا  <e>
<s> تم نے مجھ کو ستا کے دیکھ لیا  <m> ہر طرح آزما کے دیکھ لیا  <e>
<s> ان کے دل کی کدورتیں نہ مٹیں  <m> اپنی ہستی مٹا کے دیکھ لیا  <e>
<s> کچھ نہیں کچھ نہیں محبت میں  <m> خوب جی کو جلا کے دیکھ لیا  <e>
<s> کچھ نہیں جز غبار کین و عناد  <m> ہم نے دل میں سما کے دیکھ لیا  <e>
<s> نہ ملے وہ کسی طرح نہ ملے  <m> غیر کو بھی ملا کے دیکھ لیا  <e>
<s> فتنہ گر شوخی حیا کب تک  <m> دیکھنا اور نہ دیکھنا کب تک  <e>
<s> بت کدہ کچھ در قبول نہیں  <m> یاس ناکامیٔ دعا کب تک  <e>
<s> درد اور درد بھی جدائی کا  <m> ایسے بیمار کی دعا کب تک  <e>
<s> ایک میں کیا عدو بھی مرتے ہیں  <m> نگہ لطف آشنا کب تک  <e>
<s> وہ جو کچھ کچھ نگہ ملانے لگے  <m> ہم ہر اک سے نظر چرانے لگے  <e>
<s> دیکھیے کیا ہو جور کا انجام  <m> وہ مرے حوصلے بڑھانے لگے  <e>
<s> یہ وہ کافر ہے عشق خانہ خراب  <m> تم مرے غم کدے میں آنے لگے  <e>
<s> کاوشوں میں بھی اب مزا نہ رہا  <m> ہر کسی کو وہ جب ستانے لگے  <e>
<s> دل کو دارالسرور کہتے ہیں  <m> جلوہ گاہ حضور کہتے ہیں  <e>
<s> نہ کہیں باوفا مجھے منہ سے  <m> ہاں وہ دل میں ضرور کہتے ہیں  <e>
<s> وہ مجھے اور کچھ کہیں نہ کہیں  <m> شیفتہ تو ضرور کہتے ہیں  <e>
<s> اک خدائی کہا کرے قہار  <m> ہم تو اس کو غفور کہتے ہیں  <e>
<s> پی کے دیکھی بھی حضرت واعظ  <m> آپ جس کو طہور کہتے ہیں  <e>
<s> عشق اور عشق شعلہ ور کی آگ  <m> آگ اور الفت بشر کی آگ  <e>
<s> جس کو کہتے ہیں برق عالم سوز  <m> ہے وہ کافر تری نظر کی آگ  <e>
<s> ہائے رے تیری گرمئ رفتار  <m> خاک تک بھی ہے رہ گزر کی آگ  <e>
<s> لو شب وصل بھی تمام ہوئی  <m> آسماں کو لگی سحر کی آگ  <e>
<s> عشق کیا شے ہے حسن ہے کیا چیز  <m> کچھ ادھر کی ہے کچھ ادھر کی آگ  <e>
<s> طور سینا بنا دیا دل کو  <m> اف رے کافر تری نظر کی آگ  <e>
<s> رنج راحت اثر نہ ہو جائے  <m> درد کا دل میں گھر نہ ہو جائے  <e>
<s> منہ چھپانا پڑے نہ دشمن سے  <m> اے شب غم سحر نہ ہو جائے  <e>
<s> کفر منظور ہے مجھے دل سے  <m> وہ مسلمان اگر نہ ہو جائے  <e>
<s> ہاتھ الجھا رہے گریباں میں  <m> چاک دامن ادھر نہ ہو جائے  <e>
<s> دل لگا کر پڑھائی کرتے رہے  <m> عمر بھر امتحاں سے ڈرتے رہے  <e>
<s> ایک ادنیٰ ثواب کی خاطر  <m> جانے کتنے گناہ کرتے رہے  <e>
<s> جان پر کون دم نہیں دیتا  <m> صورت ایسی تھی لوگ مرتے رہے  <e>
<s> کوئی بھی راہ پر نہیں آیا  <m> حادثے ہی یہاں گزرتے رہے  <e>
<s> حیرتیں حیرتوں پہ وارفتہ  <m> جھیل میں ڈوبتے ابھرتے رہے  <e>
<s> آخرش ہم بھی اتنا سوکھ گئے  <m> لوگ دریا کو پار کرتے رہے  <e>
<s> کیا نہ تھا اس جہان میں آخر  <m> ہم بھی کیا ہی تلاش کرتے رہے  <e>
<s> آخر اعزاز اس نے بخش دیا  <m> کیسا خود کو ذلیل کرتے رہے  <e>
